ಪ್ರೀತಿಯ ರಾಧೆ,

ಯಮುನೆಯ ತಟವೇಕೋ ಭಾವನೆಗಳೇ ಇಲ್ಲದೆ ನಿಶ್ಚಲವಾಗಿದೆ. ನದಿಯ ತರಂಗಗಳಿರಲಿ, ಮರದ ಮೇಲೆ ಪ್ರೇಮ ಸಲ್ಲಾಪ ನಡೆಸುವ ಹಕ್ಕಿಗಳ ಚಿಲಿಪಿಲಿಯ ಸದ್ದೂ ಇಂದಿಲ್ಲ. ಪ್ರತಿದಿನ ರಾಶಿ ಹೂವುಗಳನ್ನು ಮುದ್ದಿಸುವ ಚಿಟ್ಟೆಯಿಂದು ಹಸಿರು ಹುಲ್ಲಿನ ಮೇಲೆ ತನ್ನದೇ ಯೋಚನೆಗಳಲ್ಲಿ ಚಿಂತಾಕ್ರಾಂತವಾಗಿದೆ. ತರು ಲತೆಗಳಲ್ಲಿ ಲವಲವಿಕೆಯಿಲ್ಲ, ಹೂವುಗಳ ಕಂಗಳಲಿ ಹೊಳಪಿಲ್ಲ, ಗಾಳಿಯಲಿ ಆಹ್ಲಾದತೆಯಿಲ್ಲ... ಎಲ್ಲವು ನಿನ್ನ ಬರುವಿಕೆಗೆ
 ಕಾದು ಕಾದು ಸೋತಂತಿದೆ. ಇಷ್ಟೊತ್ತು ಕಾಯ್ದು ನೇಸರ ಈಗಷ್ಟೆ ಮನೆಗೆ ಹೊರಟಿದ್ದಾನೆ. ಹೇಳು ರಾಧೆ ನೀನೇಕೆ ಬರಲಿಲ್ಲ... ನನ್ನೆಲ್ಲ ಕನಸುಗಳನ್ನು ಹೊತ್ತು ತಂದಿದ್ದೆ. ನಿನ್ನ ಕಂಗಳ ಕಾಂತಿಯಲಿ ತುಸು ಮಿನುಗೋಣವೆಂದು ಬಂದಿದ್ದೆ. ಆಪ್ತತೆಯೊಂದನ್ನು ನನ್ನಲ್ಲೇ ಬಂಧಿಸಿ ಪ್ರಣಯದೂರಿನ ತೇರಿಗೆ ನಾ
 ಸಿದ್ಧವಾಗಿದ್ದೆ. ಆದರೆ ನೀ ಬರಲೇ ಇಲ್ಲ..

ಹಿಂದೊಮ್ಮೆ ಇದೆ ಯಮುನೆಯ ಒಡಲಲ್ಲಿ ಕೂಡಿ ಮಿಂದ ನೆನಪು, ಮಲ್ಲೆ, ಜಾಜಿ, ಸಂಪಿಗೆಗಳಿಂದ ನಿನ್ನನ್ನಲಂಕರಿಸಿದ ನೆನಪು, ಇದೆ ಹೂವುಗಳು ನಮ್ಮ ಸರಸ ನೋಡಿ ನಾಚಿ ನೀರಾಗಿದ್ದವು. ಸೂರ್ಯನಂತೂ ಬಾನೆಲ್ಲ ರಂಗೇರಿಸಿದ್ದ. ಪ್ರಪಂಚದ ಪರಿವೆ ಇಲ್ಲದೆ, ನನ್ನೊಳು ನಾನಿಲ್ಲದೇ ನಿನ್ನಲ್ಲೊಂದಾಗಿದ್ದೆ. ಅದೊಂದು ಅಲೌಕಿಕ ಅನುಭೂತಿ, ದಿವ್ಯ ಮೌನದ ಸಂತೃಪ್ತಿ, ಜಗತ್ತೆಲ್ಲ ಸುಂದರವಾಗಿ ಕಂಡ ಅತಿ ಪ್ರೀತಿ. ಮತ್ತದೇ ಭಾವನೆಗಳಲ್ಲಿ ತೇಲಾಡುವ ಬಯಕೆಯಲಿ ನಾನಿದ್ದೆ. ಸ್ವರ್ಗವನ್ನು ಧರೆಗಿಳಿಸುವ ಎಂದು ಕಾಯುತ್ತಿದ್ದೆ. ನಾನಷ್ಟೇ ಅಲ್ಲ... ಯಮುನೆಗೂ ನಿನ್ನ ಸಾಂಗತ್ಯ ಬೇಕಿತ್ತು.. ನಿನ್ನ ಆ ಕೋಮಲ, ಹೊಳಪಿನ, ಮೃದು ಚರ್ಮವನ್ನೊಮ್ಮೆ ಸ್ಪರ್ಶಿಸಬೇಕು ಎಂದು ಹೇಳಿದಾಗ ಯಮುನೆ ತಲೆಯಲ್ಲಾಡಿಸಿದ್ದಳು.

ಸೋಜಿಗವಾಗುತ್ತದೆ ಕೆಲವೊಮ್ಮೆ... ನಿನ್ನಲ್ಲೇ ಪರವಶನಾದ ನನ್ನ ಬಗ್ಗೆ... ಸಾಲು ಗೋಪಿಕೆಯರಲ್ಲಿ ಕಾಣದ ಅಂದವನ್ನು ನಿನ್ನಲ್ಲಿ
 ಕಾಣುವ ನನ್ನ ಕಣ್ಣುಗಳ ಬಗ್ಗೆ.. ಈ ಮನ ಸೂರೆಯಾದದ್ದು ನಿನ್ನ ಅಂದಕ್ಕಲ್ಲ. ಬಳುಕಿನ ಮೈ ಮಾಟಕ್ಕಲ್ಲ. ಉಕ್ಕಿ ಹರಿಯುತ್ತಿರುವ ಆ ನಿನ್ನ ಯೌವ್ವನಕ್ಕಲ್ಲ. ನಿನ್ನ ಕಣ್ಣುಗಳೇ ಸಾಕು ನನ್ನ ನಿನ್ನೆದೆ ಕೋಟೆಯೊಳಗೆ ಬಂಧಿಸಿ ದಿಗ್ಬಂದನ ಹಾಕಲು.. ನಾ ಖೈದಿ ಆದರೂ ಪರವಾಗಿಲ್ಲ. ಆ ಬಂಧನವೇ ನನಗೆ ಪರಮಸುಖ.

ಇಷ್ಟೊಂದು ಆಕರ್ಷಿಸಬೇಡ ಹೆಣ್ಣೇ... ಲೋಕ ಉದ್ಧಾರಕ ನಾನು. ನೋಡು ಹೇಗೆ ನಿನ್ನ ವಿರಹದಲ್ಲಿ ದಾಸನಾಗಿ ದಿಕ್ಕು ಕಾಣದೆ ದಿಗ್ಭ್ರಾಂತನಾಗಿರುವೆ. ನಿನ್ನ ನೆನಪುಗಳ ಶಾಖದಲ್ಲಿ ಬೆಂದು ನಾ ನಲುಗಿ ಹೋಗುವ ಮುನ್ನ ಒಮ್ಮೆ ಬಂದು ಬಿಡು. 'ಹೇ ಕೃಷ್ಣ' ಎಂದು ನಿನ್ನ ಚಿಗುರು ಕೈಗಳಲ್ಲಿ ನನ್ನ ಮುಖವನ್ನೆತ್ತಿ ಮುದ್ದಿಸಿ ಬಿಡು.

ಕಾಯುತ್ತಿರುತ್ತೇನೆ ಇದೆ ಯಮುನೆಯ ತಟದಲ್ಲಿ...

ಎಂದೆಂದಿಗೂ ನಿನ್ನವ,
 ಕೃಷ್ಣ

*******‌‌ ರಾಧೆಯ ಪ್ರತ್ಯುತ್ತರ *******

ನನ್ನೆದೆಯ ದೊರೆ,

ಅದೆಷ್ಟು ಸುಂದರ ನೀ ಬರೆದ ಸಾಲುಗಳು.. ಪ್ರೀತಿಯ ಸಾಗರ ನನ್ನೊಳಗೆ ಉಕ್ಕಿ ಹರಿದಂತೆ. ಅದರೊಳು ಮೀಯುತ್ತ ನಾ ಪಾವನಳಾದೆ ಕೃಷ್ಣ. ಈ ಜನ್ಮಕ್ಕೆ ಬೇರೆ ಇನ್ನೇನು ಬೇಕು ಹೇಳು.. ಅಂದು ನಾನೇಕೆ ಬರಲಿಲ್ಲವೆಂದು ನೀ ಕೇಳಿದ್ದೆ. ಗೊತ್ತೇ ಕೃಷ್ಣ.. ಇಂತಹುದೇ ಅಗಣಿತ ಸಂಜೆಗಳನ್ನು ನಿನಗಾಗಿ ಕಾಯುತ್ತ ನಾ ಕೊರಗಿದ್ದೇನೆ, ಕೊರಗುತ್ತೇನೆ. ಒಂದೇ ಒಂದು ದಿನಕ್ಕೆ ನಿನಗೆ ಅದೆಷ್ಟು ವೇದನೆಯಾಗಿದೆಯಲ್ಲವೇ ಕೃಷ್ಣ... ಆ ವೇದನೆ ನನ್ನಲ್ಲಿಯೇ ಮರಗಟ್ಟಿ ಹೋಗಿದೆ, ನನ್ನನ್ನೇ ಇಡಿಯಾಗಿ ಆವರಿಸಿಕೊಂಡಿದೆ. ಅಷ್ಟು ಕಾದಿದ್ದೇನೆ ನಿನಗಾಗಿ.

ನೀನು ಹುಣ್ಣಿಮೆಗೊಮ್ಮೆ ಬರುವ ಪೂರ್ಣಚಂದ್ರನಂತೆ. ಬಂದ ದಿನ ನನ್ನೆದೆಯಲ್ಲೆಲ್ಲ ಬೆಳದಿಂಗಳು, ನದಿಯ ತೀರದ ನಿಶ್ಶಬ್ದ, ಸಂತೃಪ್ತಿಯ ಸೆಲೆ, ಸಂಪ್ರೀತಿಯ ಹೊಳೆ. ಆದರೆ ಹುಣ್ಣಿಮೆಯಿರದ ದಿನಗಳಿವೆಯಲ್ಲ ಕೃಷ್ಣ, ಅದೇ ಅಮಾವಾಸ್ಯೆಗಳು... ನನ್ನೆಲ್ಲ ಚೇತನಗಳಿಗೂ ಕಗ್ಗತ್ತಲು, ಏಕಾಂಗಿತನದ ಹೊಯ್ದಾಟ, ಹುಚ್ಚು ಭಾವನೆಗಳೆಲ್ಲ ಸೇರಿ ನನ್ನ ಹಿಂಡಿ ಹಿಪ್ಪೆ ಮಾಡುತ್ತವೆ. ನಿನಗೊಮ್ಮೆ ತೋರಿಸಬೇಕಿತ್ತು ಆ ಕತ್ತಲನ್ನು. ಕಪ್ಪು ಮೌನವನ್ನು. ವಿರಹದಲ್ಲಿ ಕಾಯುವ ಬೇಗುದಿಯನ್ನು. ಅದಕ್ಕೆ ಬರಲಿಲ್ಲ ನಾನು..

ಕೋಪಿಸಿಕೊಳ್ಳಬೇಡ ಕೃಷ್ಣ. ಇನ್ನೆಂದು ಹೀಗೆ ಮಾಡುವುದಿಲ್ಲ. ನೀನು ಸದಾ ಬೆಳಗುತ್ತಿರಬೇಕು. ದೀಪದ ಬೆಳಕಷ್ಟೇ ಶುಭ್ರವಾಗಿ ಪ್ರೀತಿಸುವ ನೀನ್ನಲ್ಲಿ ಪ್ರೀತಿಯ ಸೆಲೆ ಎಂದು ಬತ್ತಬಾರದು. ತುಂಟ ಪೋರನಾಗಿ, ರಸಿಕ ಪ್ರೇಮಿಯಾಗಿ, ಪ್ರಾಮಾಣಿಕ ಪ್ರಣಯಿಯಾಗಿ, ಲೋಕ ಉದ್ಧಾರಕನಾಗಿ ಮೆರೆಯಬೇಕು. ನೀ ಎಲ್ಲೇ ಇದ್ದರು ಈ ರಾಧೆ ನಿನಗೋಸ್ಕರ ಪ್ರಾರ್ಥಿಸುತ್ತಿರುತ್ತಾಳೆ, ಕಾಯುತ್ತಿರುತ್ತಾಳೆ, ಹುಣ್ಣಿಮೆಗಾಗಿ ಬದುಕುತ್ತಿರುತ್ತಾಳೆ. ರಾಶಿ ಬಯಕೆಗಳನ್ನು ಮನದಲ್ಲಿ ಕಟ್ಟಿಟ್ಟು ಸದಾ ಮೇಲು ನಗುತ್ತಿರುತ್ತಾಳೆ.

ನಿನಗೋ ಸಾವಿರಾರು ಗೋಪಿಕೆಯರು. ಆದರೆ ರಾತ್ರಿ ಮಲಗುವಾಗ ನಿನ್ನ ನೆನಪಲ್ಲಿ ಈ ರಾಧೆಯೊಬ್ಬಳೇ ಇರಲಿ. ಸಂಕಟ ನೋವುಗಳಾದಾಗ ಕಣ್ಣೊರೆಸಲು ಈ ರಾಧೆಯ ನೆನಪಾಗಲಿ. ನಿನ್ನ ಸುಖದಲ್ಲಿ ನಾ ಭಾಗಿಯಾಗಲಾರೆ ಕೃಷ್ಣ. ಸುಖವೆಲ್ಲ ನಿನಗೆ ಇರಲಿ. ನಿಟ್ಟುಸಿರುಗಳೆಲ್ಲ ನನ್ನ ಅಂಗಳದಲ್ಲಿಯೇ ಸುಟ್ಟು ಬೂದಿಯಾಗಲಿ. ಮುಂದೆ ಮತ್ತೊಂದು ಸಂಜೆಯಲಿ ಯಮುನೆಯ ಸೆರಗಿನಂಚಿನಲಿ ಸೇರಿ ಸುಖಿಸೋಣ. ಹೂವು ದುಂಬಿಗಳೆಲ್ಲ ಮತ್ಸರಿಸುವಂತೆ ಪ್ರೇಮ ಗಾನದಲಿ ಮೈ ಮರೆಯೋಣ. ಎಂದಿನಂತೆ ನಾ ಪ್ರತಿದಿನ ಕಾಯುವೆ ಕೃಷ್ಣ. ಹುಣ್ಣಿಮೆಯ
 ಬೆಳದಿಂಗಳಾಗಿ ನೀ ಬಾ....

ನಿನ್ನ ಮನದೊಡತಿ,
 ರಾಧೆ.

 ಮುಸ್ಸಂಜೆಯ ತಂಗಾಳಿ ನನ್ನ ದೇಹವನ್ನು ಹಾಯ್ದು ಹೋದಾಗ ನಿನ್ನ ಪ್ರತಿಯೊಂದು ಕಣವೂ ನನ್ನನ್ನ ತಬ್ಬಿಕೊಂಡಂತೆ ಭಾಸವಾದರೂ, ನಾ ನಿನ್ನ ತಬ್ಬಿಕೊಳ್ಳಲಾರದ ಅಸಹಾಯಕತೆ,

ನಿನ್ನ ಹೃದಯದ ಕಣಿವೆಯಲ್ಲಿ, ಅಂದು ನನ್ನ ಮನಸ್ಸು ಖುಷಿಯಿಂದ ಜಾರಿತೆಯಾದರೂ,ಇಂದು ನಿನ್ನ ಅನುಪಸ್ಥಿತಿ ಗೊಂದಲಕ್ಕೀಡು ಮಾಡಿದೆ,

ನಿನ್ನ ಪ್ರೀತಿಯಲ್ಲಿ ಮುಳುಗಿರುವ ನನ್ನ ನಿನ್ನುಸಿರು ನೀಡಿ ಬದುಕಿಸಲು ಬರುವೆಯೆಂಬ ನಿರೀಕ್ಷೆಯಲ್ಲಿ ಮನಸ್ಸು, ಜೀವವನ್ನು ಗಟ್ಟಿಯಾಗಿ ಹಿಡಿದಿಟ್ಟುಕೊಂಡಿದೆ,

ನೀ ಕಟ್ಟಿದ ರೆಕ್ಕೆಯಿಂದ ಹೃದಯ ಹಾರುತ್ತಿತ್ತಾದರೂ ನೀನಿಲ್ಲದೆ ರೆಕ್ಕೆಗಳು ಸಂತುಲನ ಕಳೆದುಕೊಂಡಿವೆ, ಅವಘಡಕ್ಕೂ ಮುನ್ನ ನೀ ರಕ್ಷಿಸುವೆಯೆಂಬ ವಿಶ್ವಾಸ ಹೃದಯಕ್ಕಿದೆ,

ನಿನ್ನ ಕಣ್ಣುಗಳು ಮಾತಾಡುತ್ತಿವೆಯಾದರೂ ನಿನ್ನ ಮೌನವು ಭೇದಿಸಲಾಗದ ಜಟಿಲವಾಗಿ ಪರಿಣಮಿಸಿದೆ,

ಮನದ ಕಡಲಿನಾಳದಲ್ಲಿ ಕಂಪನದ ಅನುಭವ!! ನಿನ್ನ ಕಳೆದುಕೊಳ್ಳುವ ಮುನ್ಸೂಚನೆಯೋ ಅಥವಾ ನಾ ನಿನ್ನ ಸೇರಲು ಪ್ರಕೃತಿಯೇ ಹೆಣೆದಿರುವ ತಂತ್ರವೋ ಇದು ತರ್ಕಕ್ಕೆ ನಿಲುಕದ್ದಾಗಿದೆ....

- ಅನೂಪ್ ಕುಲ್ಕರ್ಣಿ


ಸುಖವಾಗಿದ್ದೆ ನಾನು ತಾಯಿಯ ಗರ್ಭದಲ್ಲಿ

ಎಳೆದು ಹೊರ ತಂದೇ ಬಿಟ್ಟರು ವೈದ್ಯರು ಆಸ್ಪತ್ರೆಯಲ್ಲಿ

ಹೇಳದೆ - ಕೇಳದೆ ಬರುತ್ತಿತ್ತು ಸಮಯಕ್ಕೆ ಊಟ

ಏನು ಹೇಳಲಿ, ಒಳಗೆ ನಾನು ಆಡಿದ್ದೆ ಆಟ

ಹೊರಗೆ ಬಂದೊಡನೆ, ಶುರುವಾದದ್ದೇ ಮಾತು ಅಳುವಿನಲಿ

ಎಲ್ಲರು ಬರಮಾಡಿಕೊಂಡಿದ್ದರು ನನ್ನನ್ನ ನಗುವಿನಲಿ

ಆಕಷಿ೯ಸುತ್ತಿದ್ದ ವಸ್ತುಗಳು ಬಹುಪಾಲು ಇರುತ್ತಿತ್ತು ಕೈಯಲ್ಲಿ

ಮುಳುಗಿ ಹೋಗಿ ಬಿಟ್ಟೆ ನಾನು ತಂದೆ-ತಾಯಿಯ ಪ್ರೀತಿಯಲಿ

ಬೆಳೆಯುತ ಹೋದಂತೆ ಶುರುವಾಯಿತು ಹೋಂವಕ೯ಗಳು

ಸಣ್ಣ ಸಣ್ಣ ವಿಚಾರಗಳಿಗೂ ನಿಲ್ಲದಾಯಿತು ಗೋಳಾಟಗಳು

ಯಾರಿಗೂ ಅಥ೯ವೇ ಆಗುತ್ತಿರಲಿಲ್ಲ ಮನಸಿನತೊಳಲಾಟಗಳು

ಕಾಡುತ್ತಿತ್ತು ಅವರಿವರ ಮಕ್ಕಳ ಮಾಕ್ಸ್೯ ಕಾಡ್೯ಗಳು

ಎಲ್ಲೂ ಬೀಳದೆ, ನಿಲ್ಲದೆ ಸಾಗಿತು ಶಾಲಾದಿನಗಳು

ಬಲು ಸುಂದರವಾಗಿತ್ತು ನನ್ನ ಕಾಲೇಜು ದಿನಗಳು

ಮರೆಯಲು ಹೇಗೆ ಸಾಧ್ಯ ನಾ ಕಳೆದ ಕ್ಷಣಗಳು

ನೆನಪಾಗದೆ ಇರದು ನನ್ನ ಕ್ರಶ್ ಆಡಿದ ಮಾತುಗಳು

ಅಲ್ಲಿಂದ ಬಂದವನೇ ದುಡಿಮೆ ಶುರು ಮಾಡಬೇಕಾಯಿತು

ಆದರೆ ಶುರುವಾಗಲು ಸ್ವಲ್ಪ ಸಮಯವೇ ಬೇಕಾಯಿತು

ಆಗು-ಹೀಗೂ ಸಂಪಾದನೆ ನಿಧಾನವಾಗಿ ಆರಂಭವಾಯಿತು

ಅತಿಯಾದ ಸ್ನೇಹ, ನಂಬಿಕೆ, ನನಗೆ ಶೂಲವಾಯಿತು

ಒಂಟಿತನ ಅನುಭವ ಮೆಲ್ಲನೆ ಆಗಲು ಶುರುವಾಯಿತು

ಕಾಣದ ಪ್ರೀತಿಯ ಹುಡುಕುತಾ, ಶುದ್ಧ ಸ್ನೇಹ ನಿರೀಕ್ಷೆಯಲಿ

ಸಾಗುತಿದೆ ಜೀವನ ಎಂದೂ ಬತ್ತದ ಉತ್ಸಾಹದಲಿ

ಕಾದಿರುವೆ ಒಳ್ಳೇ ದಿನ ಬಂದೇ ಬರುತ್ತೆ ಎಂಬ ನಂಬಿಕೆಯಲಿ.


ವಿಲಂಬಿ ನಾಮ ಸಂವತ್ಸರದ ಶುಭಾಶಯಗಳನ್ನು ವಿಳಂಬವಾಗಿ ಹೇಳುತ್ತಾ ನನ್ನ ಕೆಲವು ಭಾವನೆಗಳನ್ನು ಹಂಚಿಕೊಳ್ಳುವ ಪ್ರಯತ್ನ.

ಪ್ರತಿ ಸಲದಂತೆ ಈ ಹಬ್ಬದ ನನ್ನ ಬಾಲ್ಯದ ನೆನಪುಗಳನ್ನು ಹಂಚಿಕೊಳ್ಳದೆ,ಈಗಿನ ನನ್ನ ಯುಗಾದಿ ಸಂಭ್ರಮ ಹೇಗಿತ್ತು ಅಂತ ಹೇಳ್ತೀನಿ.

ಆಗಲೂ ಈಗಲೂ ಯುಗಾದಿ ಹಬ್ಬದಲ್ಲಿ ಮರೆಯಲಾಗದ ಭಾವನೆಗಳ ಸುಗಂಧ!!

ಇದೇನಿದು? ಯುಗಾದಿ ಹೇಗೆ ಸುಗಂಧಿ ಅನ್ನುತ್ತೀರಾ?

ವಾರದ ಮೊದಲು ಬಂದ ಮಳೆಯ ಪ್ರಭಾವ.. ಮಣ್ಣಿನ ಘಮ್.....

ಹಿಂದಿನ ದಿನವೇ ನನ್ನ ಆಪ್ತ ಸಹಾಯಕಿ ಗಿರಿಜಮ್ಮಳನ್ನು ಕಾಡಿ ಬೇಡಿ ಸಗಣಿ ತರಿಸಿ ಮನೆಯಂಗಳ ಸಾರಿಸಿ ರಂಗೋಲಿ ಇಟ್ಟು ಸ೦ಭ್ರಮಿಸಿದೆ. ಸಗಣಿಯ ವಾಸನೆ ರಂಗೋಲಿ ಕೆಮ್ಮಣ್ಣಿನ ಚಿತ್ತಾರದಲ್ಲಿ ಬೆರೆತು ಹೋಗಿತ್ತು.

ಮುಂಬಾಗಿಲು ಮಾವು ಬೇವಿನ ಹಸಿ,ಹಸಿರಿನ ಘಮದಿಂದ ಮುದಕೊಟ್ಟಿತ್ತು.

ಬೆಳಗಾಗೆದ್ದು ಮಕ್ಕಳು, ಮೊಮ್ಮಗಳಿಗೆ ನೆತ್ತಿಗೆ ಒತ್ತಿದ ಹರಳೆಣ್ಣೆಯ ಘಮ್....

ಪ್ರತಿದಿನದ ಶಾಂಪೂವಿನ ಗಂಧದ ಬದಲು ಸೀಗೆ ಚಿಗರೆ ಪುಡಿಗಳ ಘಾಟಿನ ವಾಸನೆ..

ನ೦ತರದ ಸಡಗರ ನವವಸ್ತ್ರಧಾರಣೆಯಲ್ಲಿ. ಇಲ್ಲೂ ಹೊಸ ಬಟ್ಟೆಯ ಹೊಸ ಘಮ...

ಪೂಜೆ, ಪಂಚಾಂಗ ಶ್ರವಣದ ಸಮಯದಲ್ಲಿ ಮಲ್ಲಿಗೆ, ಅರಿಶಿನ,ಕುಂಕುಮ, ಗಂಧ, ಕರ್ಪೂರದ ಮನಸೆಳೆದ ಸುಗಂಧ..

ಅಡುಗೆ ಮನೆಯಲ್ಲಿ ನಾ ಮಾಡಿದ ಗಸಗಸೆ ಪಾಯಸ, ಒಬ್ಬಟ್ಟು, ಕೋಸಂಬರಿ, ಪಲ್ಯಗಳ, ಕೂಟು, ತಿಳಿಸಾರು,ಗೊಜ್ಜಿನ ಘಮಘಮ....

ನಾ ಕಂಡ ಅಂದಿನ ಯುಗಾದಿ ಸಂಭ್ರಮ, ಇಂದೂ ಅನುಭವಿಸಿದ ತೃಪ್ತಿ :)

ಆದರೆ ವ್ಯತ್ಯಾಸ ಒಂದೇ...

ಅಂದು ಮಗಳಾಗಿ...

ಇಂದು ಅಮ್ಮ/ಅಜ್ಜಿಯಾಗಿ.:))

ಯುಗಯುಗಾದಿ ಕಳೆದರೂ... ಮತ್ತದೇ ಸಡಗರ, ಸುಗಂಧ:)


ಮಳೆ ಹನಿಗಳು ಕಿಟಕಿ ಗಾಜಿಗೆ ಬೀಳುವ ಸದ್ದು ಕೇಳಿ ಎಚ್ಚರವಾಯ್ತು. ಕಣ್ಣು ಬಿಟ್ಟಾಗ ಅಲ್ಲೇ ಮೇಜಲ್ಲಿಟ್ಟ ಬುದ್ಧನ ಮುಗುಳ್ನಗೆ, ಪಕ್ಕದಲ್ಲಿರುವ ಕೃಷ್ಣಾರ್ಜುನರ ರಥದ ಮಾದರಿ ಕಂಡರೆ ಏನೋ ಮನಸ್ಸಿಗೆ ಮುದ ನೀಡುವುದು . ಚಿಕ್ಕಂದಿನಿಂದ ಅವೆರಡನ್ನು ಕೊಳ್ಳುವ ಆಸೆ. ಆದರೆ ಎಲ್ಲಿಯೂ ನನಗೆ ಬೇಕಂತಿರುವುದು ಸಿಕ್ಕಿರಲಿಲ್ಲ. ಕಳೆದ ವರ್ಷ ಉಡುಗೊರೆಯಾಗಿ ಪಡೆದಿದ್ದೆ. ಪರದೆ ಸರಿಸಿ ಕಿಟಕಿ ಹೊರಗೆ ನೋಡಿದ್ರೆ ನಾ ನೆಟ್ಟ ಗುಲಾಬಿ ಗಿಡದಲ್ಲಿದ್ದ ಒಂದು ಗುಲಾಬಿ ನನ್ನ ನೋಡಿ ನಕ್ಕಂತೆ ಕಾಣುತಿತ್ತು. ಹೂವೆಂದರೆ ಪಂಚಪ್ರಾಣ. ಮಲ್ಲಿಗೆಯ ಸುವಾಸನೆ, ಗುಲಾಬಿಯ ಸೌಂದರ್ಯ ಪದಗಳಲ್ಲಿ ವರ್ಣಿಸಲು ಅಸಾಧ್ಯ.

ಮಳೆ ಬಿದ್ದಾಗ ಆ ಮಣ್ಣಿನ ಸುವಾಸನೆ ನನ್ನನ್ನು ಮನೆಯಿಂದ ಹೊರಬರಲು ಆಹ್ವಾನಿಸಿದಂತಾಯ್ತು. ಎದ್ದು ಛತ್ರಿ ತೆಗೊಂಡು ಹೊರಬಂದು ಹಾಗೆಯೇ ಬರಿಗಾಲಲ್ಲಿ ಅಂಗಳದಲ್ಲಿ ನಿಂತು, ನೀರಿನ ಗುಳ್ಳೆಗಳ ಸಾಲು ನೋಡುತ್ತಾ ನಿಂತು ಬಿಟ್ಟೆ. ಹಾಗೆ ದೃಷ್ಟಿ ಬಿದ್ದದ್ದು ಹುಲ್ಲಿನ ಮೇಲಿರುವ ಆ ಕೆಂಪು ಕೀಟದ ಮೇಲೆ. ಕೇವಲ ಮಳೆಗಾಲದಲ್ಲಿ ಮಾತ್ರ ನಾ ಆ ಕೀಟವನ್ನು ಕಂಡಿದ್ದು. ಹೆಸರು ಇನ್ನು ಗೊತ್ತಿಲ್ಲ ಆದ್ರೆ ಮಳೆ ಹನಿಗಳೊಂದಿಗೆ ಅವುಗಳು ಆಕಾಶದಿಂದ ಬೀಳುತ್ತವೆ ಎಂದು ಸಣ್ಣದಿರುವಾಗ ಯಾರೋ ಹೇಳಿದ ನೆನಪು. ಬಲಕ್ಕೆ ತಿರುಗಿದರೆ ನನ್ನ ತರಕಾರಿ ತೋಟ. ಬಾಳೆ, ತೆಂಗು, ಮಾವಿನ ಮರಗಳು ಮಳೆಗೆ ಮೈ ಒಡ್ಡಿ ನಿಂತಂತೆ ಕಾಣುತಿತ್ತು ಅಂತೆಯೇ ಬಸಳೆ ಗಿಡದ ಬಳ್ಳಿ, ಕುಂಬಳಕಾಯಿಯ ಬಳ್ಳಿಗಳು ತಮ್ಮ ಎಲೆಯಲ್ಲಿ ನೀರು ಶೇಕರಿಸುವಂತಿದ್ದರೆ ಮೊನ್ನೆಯಷ್ಟೇ ನೆಟ್ಟ ಮೆಣಸಿನ ಗಿಡಗಳು ನೀರಿನ ರಭಸಕ್ಕೆ ಮಣ್ಣಲ್ಲಿ ನಿಲ್ಲಲು ಕಷ್ಟಪಡುತಿದ್ದವು. ಹೀಗೆ ಒಂದಡೆ ತರಕಾರಿ ತೋಟವಾದ್ರೆ ಇನ್ನೊಂದು ಬದಿಯಲ್ಲಿ ಮಲ್ಲಿಗೆ, ದಾಸವಾಳ, ಗುಲಾಬಿ ಹೂವುಗಳು ರಾರಾಜಿಸುತ್ತಿದ್ದವು. ಬೇಸಿಗೆಯ ಬೇಗೆಗೆ ಬೆಂದುಹೋದ ಅವುಗಳಿಗೆ ಮಳೆ ಬಂದಾಗ ಆಗಿರುವ ಖುಷಿ ಕಂಡು, ವರ್ಷವಿಡೀ ಸ್ವಲ್ಪ ಹೊತ್ತಾದರೂ ಮಳೆ ಬರಬಾರದೇ ಎಂದು ಎನಿಸಿತು.

ಹಾಗೆ ನಿಂತಿರುವಾಗ ದೂರದ ಗದ್ದೆಯಲ್ಲಿ 'ಹೊ ಹೊ ' ಎಂದು ಕೋಣಗಳಿಗೆ ಹೇಳುವುದು ಕೇಳಿಸುತಿತ್ತು. ಮಳೆ ಹನಿಯ ಸದ್ದೊಂದಿಗೆ, ಪಕ್ಕದಲ್ಲಿರುವ ನದಿ ಹರಿಯುವ ಸದ್ದು ಕಿವಿಗಳಿಗೆ ಬೆಳಗಿನ ಸುಪ್ರಭಾತದಂತಿತ್ತು. ಅಲ್ಲೇ ಪಕ್ಕದಲ್ಲಿರುವ ಬಂಡೆಯ ಮೇಲೆ ದಿನಾ ಸಂಜೆಯಾಗುವಾಗ ಕಾದಂಬರಿಯೊಂದನ್ನು ಹಿಡಿದು ಅಲ್ಲಿ ಕೂರುವುದು ನನ್ನ ದಿನಚರಿ. ಸೂರ್ಯಾಸ್ತವಾಗುವ ಹೊತ್ತಲ್ಲಿ ಕೆಂಪಾದ ಬಾನು ನೋಡಿದರೆ ಕಣ್ಣಿಗೆ ಹಬ್ಬವೇ ಸರಿ. ಇನ್ನೇನು ಬೆಳಗಿನ ತಿಂಡಿ ತಯಾರು ಮಾಡಬೇಕೆಂದು ಯೋಚನೆ ಬಂದಂತೆ ಅಡಿಗೆ ಕೋಣೆಯೊಳಗೆ ಹೊಕ್ಕಿಬಿಟ್ಟೆ. ಬೆಳಗಿನ ತಿಂಡಿ, ಮಧ್ಯಾನ್ಹದ ಅಡಿಗೆ ಮುಗಿಸಿ ಬಂದು ಕೂತರೆ ಮಳೆ ನಿಂತಿತ್ತು. ದಿನಚರಿಯಂತೆ ಹಾಡುಗಳನ್ನು ಕೇಳುತ್ತ ಸೂಜಿ ದಾರದೊಂದಿಗೆ , ಇತೀಚೆಗೆ ಕೊಂಡ ಹಳದಿ ಸೀರೆ ಮೇಲೆ ಕಸೂತಿ ಮಾಡಲು ಶುರು ಮಾಡಿದೆ.

ಹೊತ್ತೆಷ್ಟಾಯ್ತೆಂದು ಗಡಿಯಾರದತ್ತ ನೋಡಿದರೆ ಗಂಟೆ ಐದಾಗಿತ್ತು. ಇನ್ನೇನು ಇವರು ಬರುವ ಹೊತ್ತಾಯ್ತೆಂದುಕೊಂಡು, ಒಂದು ತಟ್ಟೆ ತೆಗೊಂಡು ಹೊರಗೆ ಹೋಗಿ ಮಲ್ಲಿಗೆ ಕೊಯ್ದು ಮಾವಿನ ಮರದಲ್ಲಿ ನೇತಾಡುತಿದ್ದ ಜೋಕಾಲಿ ಮೇಲೆ ಕೂತು ಅವರ ನಿರೀಕ್ಷೆಯಲ್ಲಿ ಮಲ್ಲಿಗೆ ಕಟ್ಟುತ್ತಾ, ಹಿಂದಿನ ನೆನಪುಗಳನ್ನು ಮೆಲುಕು ಹಾಕುತ್ತಿದ್ದರೆ ಅಲಾರ್ಮ್ ಸದ್ದು ಕೇಳಿ ವಾಸ್ತವಕ್ಕೆ ಇಳಿದುಬಿಟ್ಟೆ. ಗಂಟೆ ಬೆಳಗ್ಗೆ ಐದಾಗಿತ್ತು. ಪಕ್ಕದಲ್ಲಿ ಗೆಳತಿ ಮಲಗಿದ್ದಳು. ನನ್ನ ಕನಸಿನ ಗುಡಿಸಲಲ್ಲಿ ನಾನು ಇಲ್ಲವೆಂಬುದು ಅರಿವಾಯ್ತು. ಹಿಂದಿನ ರಾತ್ರಿ ಅವನ ಮೆಸೇಜಿನ ನಿರೀಕ್ಷಯಲ್ಲಿ ಮಲಗಿದ್ದೆ ಎಂಬ ನೆನಪಾಗಿ ವಾಟ್ಸಪ್ಪ್ ಓಪನ್ ಮಾಡಿದರೆ ಒಂದು ಮೆಸೇಜು ಬಂದಿರಲಿಲ್ಲ. ನಾನೇ ಶುಭೋಧಯ ಎಂದು ಸೆಂಡ್ ಮಾಡಿ ವಾಸ್ತವದ ದಿನಚರಿಗೆ ಮಂಚದಿಂದ ಎದ್ದು ಸಜ್ಜಾದೆ.

ನೋಡ ನೋಡುತ್ತಲೇ ಈ ವರ್ಷದ ಯುಗಾದಿ ಹಬ್ಬ ಕಳೆದೇ ಬಿಟ್ಟಿತು. ರೇಡಿಯೋದಲ್ಲಿ ಗುನುಗುತ್ತಿದ್ದ "ಯುಗ ಯುಗಾದಿ ಕಳೆದರೂ ಯುಗಾದಿ ಮರಳಿ ಬರುತಿದೆ" ಹಾಡು ಬಾಲ್ಯದ ಹಲವು ನೆನಪುಗಳನ್ನು ಮೆಲುಕು ಹಾಕಿಸಿತ್ತು.

ಬಾಲ್ಯದ ಆ ಹಬ್ಬದ ಕ್ಷಣಗಳ ಆನಂದ ಬೇರೆಯದೇ ಆಗಿತ್ತು. ಹಬ್ಬ ಬಂತೆಂದರೆ ಸಾಕು ಚಿಕ್ಕವರಿಂದ ಹಿಡಿದು ದೊಡ್ಡವರ ತನಕ ಎಲ್ಲರಿಗು ಏನೋ ಒಂದು ಉತ್ಸಾಹ. ಮನೆಯ ಎಲ್ಲರು ತಮ್ಮ ದಿನನಿತ್ಯದ ಕೆಲಸಗಳಿಂದ ಬಿಡುವು ಮಾಡಿಕೊಂಡು ಎಲ್ಲರು ತಮ್ಮ ಶಕ್ತಿಗನುಸಾರವಾಗಿ ಹಬ್ಬದ ಕೆಲಸಗಳನ್ನು ಹಂಚಿಕೊಳ್ಳುತ್ತಿದ್ದೆವು. ಯಾರಾದರೂ ಕುಟುಂಬದ ಸದಸ್ಯರು ಕಾರಣಾಂತರಗಳಿಂದ ಬೇರೆ ಊರುಗಳಲ್ಲಿದ್ದರೆ ಅವರಿಗೂ ಕೂಡ ಕುಟುಂಬಸ್ಥರೊಂದಿಗೆ ಸಮಯ ಕಳೆಯಲು ಹಬ್ಬಗಳು ಅವಕಾಶ ಮಾಡಿದ್ದವು.

ಚಿಕ್ಕವರಾಗಿದ್ದ ನಾವು ಊರಾಚೆ ರಸ್ತೆಯ ಪಕ್ಕದಲ್ಲಿರುವ ಮಾವಿನ ಮರದಿಂದ ಎಲೆಗಳನ್ನು ಕಿತ್ತು ಬಾಗಿಲಿಗೆ ತಳಿರು ತೋರಣ ಕಟ್ಟುತ್ತಿದ್ದೆವು. ಮನೆಯ ಪಕ್ಕದಲ್ಲೇ ಸಿಗುತ್ತಿದ್ದ ಬೇವಿನ ಎಲೆಗಳನ್ನು ಕಿತ್ತು ತರುವುದು ಕೂಡ ನಮ್ಮದೇ ಕೆಲಸವಾಗಿತ್ತು. ಬಾಲ್ಯದಲ್ಲಿ ನಮ್ಮ ಪ್ರಪಂಚ ತುಂಬಾ ಚಿಕ್ಕದಾಗಿತ್ತು ಹಾಗೆ ನಮ್ಮ ಬೇಡಿಕೆಗಳು ಕೂಡ. ನಮಗೆ ಖುಷಿ ಪಡಲು ದೊಡ್ಡ ಕಾರಣಗಳೇನು ಬೇಕಾಗಿರಲಿಲ್ಲ. ಅಮ್ಮ ಮಾಡಿದ ಹಬ್ಬದ ತಿನಿಸುಗಳು, ಹಬ್ಬದ ದಿನ ಮನೆಯವರ ಜೊತೆ ದೇವಸ್ಥಾನಕ್ಕೆ ಹೋಗುತ್ತಿದ್ದ ಕ್ಷಣಗಳು, ಮನೆಯವರ ಜೊತೆ ಕುಳಿತು ಸವಿಯುತ್ತಿದ್ದ ಹಬ್ಬದ ಊಟ, ಇಂದಿಗೂ ಕಣ್ಣ ಮುಂದೆ ಕಟ್ಟಿದಂತಿದೆ. ಹಿರಿಯರು ಹೇಳುತ್ತಿದ್ದ ಹಬ್ಬದ ಬಗೆಗಿನ ಕಥೆಗಳನ್ನು ಕೇಳುವುದು ಕೂಡ ಈ ಸುಂದರ ಕ್ಷಣಗಳಲ್ಲಿ ಒಂದಾಗಿತ್ತು. ಇಂತಹ ಚಿಕ್ಕ ಚಿಕ್ಕ ಅನುಭವಗಳಿಂದಲೆ (ಕೋಟಿ ಕೊಟ್ಟರು ಸಿಗದ ಅನುಭವಗಳು) ಅತ್ಯಂತ ಸಂತೋಷ ಪಡುತ್ತಿದ್ದ ಆ ದಿನಗಳು ಅವಿಸ್ಮರಣೀಯ.

ಬರು ಬರುತ್ತಾ ನಾವೆಲ್ಲ ಜೀವನದ ಯಶಸ್ಸಿನ ಮೆಟ್ಟಿಲನ್ನು ಏರತೊಡಗಿದೆವು. ಜೊತೆಗೆ ನಮ್ಮ ಬಯಕೆಗಳು ಕೂಡ ಬೆಳೆದವು. ಬೇವು,ಬೆಲ್ಲ ಕೊಟ್ಟು ಶುಭಾಷಯ ಹೇಳುತ್ತಿದ್ದ ಕೈಯಲ್ಲೀಗ ವ್ಹಾಟ್ಸಪ್ಪ್ , ಫೇಸ್ ಬುಕ್ ಗಳು ಬಂದು ಕೇವಲ ಒಂದು ಬಟನ್ ನಿಂದ 20-30 ಜನರಿಗೆ ಒಮ್ಮೆಲೆ ಶುಭಾಷಯ ಹೇಳುವ ಸಮಯ ಬಂದಿದೆ. ಎಲ್ಲರ ಮನೆ ಮನೆಗೂ ಹೋಗುತ್ತಿದ್ದ ,ಹಬ್ಬದ ಹಾರೈಕೆಗಳನ್ನು ತಿಳಿಸುತ್ತಿದ್ದ ಮಜವೇ ಮರೆತು ಹೋಗಿದೆ. ಇಂದಿನ ವೇಗದ ಜೀವನದಲ್ಲಿ ಹಬ್ಬಗಳ ಮಹತ್ವ ತಿಳಿಯಲು ಮತ್ತು ತಿಳಿಸಲು ಯಾರಿಗೂ ಸಮಯವೇ ಇಲ್ಲದಂತಾಗಿದೆ. ಹಬ್ಬ ಎಂದರೆ ಕೆಲಸದ ಒತ್ತಡದಿಂದ ಸಿಗುವ ರಜೆ ಎಂಬ ಮನೋಭಾವ ಬಂದು ಬಿಟ್ಟಿದೆ. ಈಗಂತೂ ಹಬ್ಬದ ದಿನ ಮಕ್ಕಳಿಗೆ ಟ್ಯೂಷನ್ ಕ್ಲಾಸ್ ಗಳು ಎಕ್ಸ್ಟ್ರಾ ಕ್ಲಾಸ್ ಗಳನ್ನು ಇಟ್ಟು ಶನಿವಾರ, ರವಿವಾರಗಳೊಂದಿಗೆ ಹಬ್ಬದ ದಿನಗಳನ್ನು ತೆಗೆದುಕೊಂಡು ಬಿಡುತ್ತಾರೆ. ಮಕ್ಕಳು ಶೈಕ್ಷಣಿಕವಾಗಿ ಮುಂದುವರಿಯುತ್ತಿದ್ದರು ಎಲ್ಲೋ ಒಂದು ಕಡೆ ನಮ್ಮ ನೆಲದ ಮೂಲ ಸಂಸ್ಕೃತಿ , ಜ್ಞಾನದಿಂದ ವಂಚಿತರಾಗುತ್ತಿದ್ದಾರೆಂದು ಅನಿಸುತ್ತಿದೆ.

ಕೆಲವು ದಶಕಗಳ ಹಿಂದೆ ಅವಿಭಕ್ತ ಕುಟುಂಬಗಳ ಸಂಖ್ಯೆ ಹೆಚ್ಚಾಗಿದ್ದರಿಂದ ಹಬ್ಬಗಳ ಮಹತ್ವವನ್ನು ಮಕ್ಕಳಿಗೆ ವಿಶೇಷವಾಗಿ ತಿಳಿಸುವುದು ಬೇಕಾಗಿರಲಿಲ್ಲ. ಹಬ್ಬಗಳು ಎಲ್ಲರ ಮನದಲ್ಲಿ ಹಾಸು ಹೊಕ್ಕಾಗಿದ್ದವು. ಆದರೆ ದಿನಗಳೆದಂತೆ, ಅವಿಭಕ್ತ ಕುಟುಂಬಗಳು ವಿಭಕ್ತ ಕುಟುಂಬಗಳಾದವು. ಹಾಗೆಯೇ ನಮ್ಮ ನೆಲದ ಸಂಸ್ಕೃತಿ, ಜ್ಞಾನವನ್ನು ಮುಂದಿನ ಪೀಳಿಗೆಗೆ ವರ್ಗಾಯಿಸುವುದರ ಅವಶ್ಯಕತೆ ಹೆಚ್ಚಾಗತೊಡಗಿದೆ. ಮಕ್ಕಳಿಗೆ ನಮ್ಮ ಸಂಸ್ಕೃತಿಯ ಅರಿವು ಮೂಡಿಸುವುದು ಸಹ ನಾವು ಅವರಿಗೆ ಕೊಡುವ ಒಂದು ದೊಡ್ಡ ಕಾಣಿಕೆಯೇ ಆಗಿದೆ. ಪಾಲಕರು ಸಹ ಹಬ್ಬದ ದಿನಗಳಲ್ಲಿ ಬಿಡುವು ಮಾಡಿಕೊಂಡು ಮಕ್ಕಳೊಂದಿಗೆ ಹಬ್ಬಗಳನ್ನು ಆಚರಿಸಿ , ಅವರೊಡನೆ ನೀವು ಸಹ ನಿಮ್ಮ ಬಾಲ್ಯದ ದಿನಗಳನ್ನು ಮೆಲುಕು ಹಾಕಿಕೊಂಡು ಸಂಭ್ರಮಿಸಬಹುದು. ಇದರಿಂದ ಮನೆಯವರ ನಡುವಿನ ಬಾಂಧವ್ಯ ಹೆಚ್ಚಾಗುವುದರ ಜೊತೆಗೆ ಮಕ್ಕಳ ಬಾಲ್ಯವು ಕೂಡಾ ಅವಿಸ್ಮರಣೀಯವಾಗುತ್ತದೆ.
ನಿನ್ನ ನೋಡದೆ ಕಣ್ಣುಗಳ ಹಸಿವು ವಿಪರೀತವಾಗಿದೆ,

ನಿನ್ನ ಕಾಣೋ ಪ್ರಯತ್ನ ಬಿಡುವಿಲ್ಲದಂತೆ ಸಾಗಿದೆ,

ನಿನ್ನ ಒಂದು ಮಿನುಗಿಗೂ ಕಾತುರದಿಂದ ಪದೇ ಪದೇ ಇಣುಕುತಿವೆ ಕಣ್ಣೇರು,

ನಿನ್ನ, ಈ ಕಣ್ಣುಗಳಿಗೆ ತೋರಲು, ರೆಪ್ಪೆಗಳೇ ಮುನಿಸಿಕೊಂಡು ದೂರವಾಗಿವೆ ,

ನಿನ್ನೊಡನಿದ್ದ ಕ್ಷಣಗಳ ಪ್ರದರ್ಶನ, ಮೆದುಳೆಂಬ ಚಿತ್ರಮಂದಿರದಲ್ಲಿ ಭರ್ಜರಿ ಇಂದ ಸಾಗಿದೆ,

ಮತ್ತೆ ನಿನ್ನ ನೇರಪ್ರಸಾರಕ್ಕೆ ನೇತ್ರಗಳು ಸಜ್ಜಾಗಿ ಕುಳಿತಿವೆ,

ಮರಳಿ ಬಾ,

ನೀನಿಲ್ಲದೆ,

ಸಂತೆಯೂ ಒಂಟಿತನದ ಮಾರುಕಟ್ಟೆಯಾಗಿದೆ,

ಜೀವನವು, ನಾವಿಕನಿಲ್ಲದ ನಾವಿನಂತೆ ನಿನ್ನ ನೆನಪುಗಳೆಂಬ ರೌದ್ರ ಸಮುದ್ರದಲೆಗಳಿಗೆ ಸಿಲುಕಿ, ಕಾಣದ ಆ ಮತ್ತೊಂದು

ತೀರದೆಡೆಗೆ ಕೊಚ್ಚಿಕೊಂಡು ಹೋಗುತ್ತಿರುವಂತೆ ಭಾಸವಾಗಿದೆ....!!

- ಅನೂಪ್ ಕುಲ್ಕರ್ಣಿ


ಈ ಕವಿತೆಯಲ್ಲಿ ಹುಲ್ಲು ಮಾತು ಇಬ್ಬನಿಯ ಮಧ್ಯ ಇರುವ ಪ್ರೀತಿಯ ವ್ಯಥೆಯನ್ನು ಅವು ಹೇಗೆ ವ್ಯಕ್ತಪಡಿಸಬಹುದು ಎಂದು ಒಂದು ಸಣ್ಣ ಪ್ರಯತ್ನ

ಇದು ನನ್ನ ಸ್ವರಚಿತ ಕವಿತೆ

ರಶ್ಮಿ ಜನಾರ್ಧನ್

ಹುಲ್ಲು ಇಬ್ಬನಿಗೆ ಹೇಳುವ ಮಾತು-

ನಿನಗಾಗಿ ಕಾಯುತಿರುವೆ

ಯಾವಾಗ ನೀ ಬರುವೆ?

ನಮ್ಮಿಬ್ಬರ ಸಂಗಮ ಕೆಲವೇ ಕ್ಷಣ,

ಆದರೂ ನಾನು ನಿನ್ನ ನೆನೆಯುವೆ ಪ್ರತಿಕ್ಷಣ

ಹಗಲೆಲ್ಲ ರವಿಯ ಆರ್ಭಟವನ್ನು ಸಹಿಸುವೆ

ವಾಯುವಿನ ಸಾಮರ್ಥ್ಯವನ್ನು ಅರಗಿಸಿಕೊಳ್ಳುವೆ

ನಿನಗಾಗಿ ಕಾಯುತಿರುವೆ.

ನೀ ಯಾವಾಗ ಬರುವೆ?

ಭಯ ಪಡಿಸುತಿದೆ ಪ್ರಾಣಿಗಳ ಕಾಲ್ತುಳಿತ,

ಹೆದರಿಸುತ್ತಿವೆ ಪರಪಂಚದ ಮಾಲಿನ್ಯವು,

ಕಾಯುತ್ತಿದಳು ಶಬರಿ ರಾಮನಿಗಾಗಿ

ನಾ ಕಾಯುತಿರುವೆ ಇಬ್ಬನಿಗಾಗಿ

- ಇಂತಿ ನಿನ್ನ ನಲುಮೆಯ ಹುಲ್ಲು

ಇಬ್ಬನಿಯು ಹುಲ್ಲಿಗೆ ಹೇಳುವ ಮಾತು-

ಬ್ರಹ್ಮಾಂಡವನ್ನೇ ಅಲೆದಾಡಿ

ಸೂರ್ಯ ಮತ್ತು ನೀರಿನೊಂದಿಗೆ ಓಡಾಡಿ

ಭಾಶ್ಫಿಕರಣ ಮಾಡಿಕೊಂಡು ನಿನಗಾಗಿ ಬರುತ್ತಿರುವೆ

ಪ್ರೀತಿಯ ಆರ್ದ್ರತೆಯನ್ನು ಹೊತ್ತು ತರುತ್ತಿರುವೆ

ವಾತಾವರಣವು ತಂಪಾಗುತ ನಿನ್ನ ಬಳಿ ಬರುವಾಗ

ನಿನ್ನ ನೋಡುವ ಹಂಬಲ ಹೆಚ್ಚಾದಾಗ

ನನ್ನ ಮನಸ್ಸಿನ ಭಾರವು ಹೆಚ್ಚಾಗಿಸುತಿವೆ

ನಿನಗಾಗಿಯೇ ಬರುತಿರುವೆ…

ನಿನ್ನ ನೋಡಿದ ಕೂಡಲೇ ನನ್ನ ಕಣ್ಣು ತುಂಬಿ

ಗುಂಡಿಗೆಯ ತೂಕವನ್ನು ತಡೆಯಲಾರದೇ ,

ನನ್ನಲಿರುವ ಪ್ರೀತಿಯ ಆರ್ದ್ರತೆಯನ್ನು ಹೊರಲಾರದೆ,

ನಿನಗಾಗಿ ಘನೀಕರಿಸಿ ನಿನ್ನಲ್ಲಿಯೇ ತಲ್ಲೀನವಾಗುವೆ,

ನಿನಗೆ ಮುತ್ತಿನ ಒಡವೆಯಾಗುವೆ ,

ಎಲ್ಲರು ನಮ್ಮಿಬರನ್ನು ನೋಡಿ ಎಷ್ಟು ಸುಂದರ ಎಂದಾಗ,

ಸಾರ್ಥಕವಾಯಿತು ನನ್ನ ಬದುಕು ಇಬ್ಬನಿಯಾಗಿ.

- ಇಂತಿ ನಿನ್ನ ಇಬ್ಬನಿ


ಅದೊಂದು ಸಮಾರಂಭದಲ್ಲಿ ನನ್ನ ಸುತ್ತಮುತ್ತ ಕೆಲವು ಹೆಂಗಸರು ಕೂತು ಮಾತಾಡುತ್ತಿದ್ದರು.

ಹೆಂಗಸು ೧ : (ಪಕ್ಕದಲ್ಲಿ ಕೂತಿದ್ದ ಹುಡುಗಿಯನ್ನ ) "ಏನಮ್ಮ ಏನ್ ಕಲಿತಿದ್ದೀಯಾ ?"

ಹೆಂಗಸು ೨ : "ಅವಳನ್ನ ಇಂಜಿನಿಯರಿಂಗ್ ಗೆ ಸೇರಿಸಿದ್ದೀವಿ. ಇನ್ನು ಮುಂದಿನ ವಾರ ಕ್ಲಾಸ್ಸ್ ಸ್ಟಾರ್ಟ್ ಆಗುತ್ತೆ."

ಮಗಳಿಗೆ ಕೇಳಿದ ಪ್ರಶ್ನೆಗೆ ತಾಯಿ ಉತ್ತರಿಸಿದರು. ಮಗಳು ತನ್ನ ಮೊಬೈಲ್ ಲೋಕದಲ್ಲಿ ಮುಳುಗಿ ಹೋಗಿದ್ದಳು. ತನ್ನ ಸುತ್ತಮುತ್ತ ಇರುವ ಜನರನ್ನ ಮಾತಾಡಿಸುವದಕ್ಕಿಂತ ಪೊಕೀಮೋನ್ ಹಿಡಿಯುದರಲ್ಲಿ ಬ್ಯುಸಿ ಆಗಿದ್ದಳು.

ಹೆಂಗಸು ೧ : "ಒಹ್! ಹಾಗೇನು .ಅಂದ್ರೆ ಪಿಯುಸಿ ಯಲ್ಲಿ ಒಳ್ಳೆ ಮಾರ್ಕ್ಸ್ ಬಂದಿರ್ಬೇಕಲ್ಲ? ಒಳ್ಳೇದು ."

ಹೆಂಗಸು ೨ : "ಇಲ್ಲ ಕಣ್ರೀ . ಫೇಲ್ ಆಗಿದ್ರು ಫೇಲ್ ಆದ್ಲು ಎಂದು ಹೇಳೋಕ್ಕೆ ನಾನು ಸಂಕೋಚ ಪಡ್ತಿರ್ಲಿಲ್ಲ. ಅಷ್ಟು ಕಮ್ಮಿ ಮಾರ್ಕ್ಸ್ ತೆಗ್ದಿದ್ದಾಳೆ ನೋಡಿ. ನಮಗೆ ಅವಳು ಇಂಜಿನಿಯರಿಂಗ್ ಮಾಡಬೇಕೆಂಬುದು ಆಸೆ. ಬಿ ಎಸ್ಸಿ ಎಲ್ಲ ಕಲಿತರೆ ಏನು ಸಿಗ್ತದೆ ಹೇಳಿ. ಹಾಗೆ ಮಂಗಳೂರಲ್ಲೇ ಒಂದು ಕಾಲೇಜು ಗೆ ಮ್ಯಾನೇಜ್ಮೆಂಟ್ ಸೀಟ್ ಅಲ್ಲಿ ಆರ್ಕಿಟೆಕ್ಚರ್ ಗೆ ಸೇರಿಸಿದ್ದೀವಿ. ಈ ಕೋರ್ಸ್ ಗೆ ಸೇರಿದ್ರೆ ೨ ಸಲ ಟೂರ್ ಗೆ ಹೋಗಬಹುದು ಅಂತ ಅವಳ ಗೆಳೆಯರು ಹೇಳಿದ್ದಾರಂತೆ. "

ಹೆಂಗಸು ೧: "ಅದಕ್ಕೇನಂತೆ ಬಿಡಿ. ಇರುವುದು ಒಬ್ಬಳು ಮಗಳು , ಕಲೀಲಿ. "

ಹೆಂಗಸು ೨: "ಏನೋ ಅವ್ಳಿಗೇ ಗೊತ್ತು. ಕಲಿತಾಳೋ ಬಿಡ್ತಾಳೋ. ಗಣಿತ, ಫಿಸಿಕ್ಸ್ ಸುಬ್ಜೆಕ್ಟ್ಸ್ ಅಂದ್ರೆ ಇಷ್ಟ ಇಲ್ಲ ಅಂತಾಳೆ. ಆರ್ಕಿಟೆಕ್ಚರ್ ಗೆ ಅದೇ ತಾನೇ ಮುಖ್ಯ. "

ಹೆಂಗಸು ೧ : "ಇರ್ಲಿ ಬಿಡಿ . ಮುಂದೆ ಒಳ್ಳೆ ಕಲೀಬಹುದು. ಇಂದಿನ ಕಾಲದಲ್ಲಿ ಒಳ್ಳೆ ಸಂಪಾದಿಸುವ ಹುಡುಗ ಸಿಗ್ಬೇಕಿದ್ರೆ, ಹುಡುಗೀಗೂ ಇಂಜಿನೀಯರೋ ಡಾಕ್ಟರೋ ಪದವಿ ಇದ್ರೆ ಒಳ್ಳೇದು. ಹೇಗಿದೆ ಫೀಸ್ ಇಲ್ಲಿ ? "

ಹೆಂಗಸು ೨ : "ಪ್ರತಿ ವರ್ಷಕ್ಕೆ ಎರಡೂವರೆ ಲಕ್ಷ. ಐದು ವರ್ಷ ಅಂದಾಗ ಅಂತು ಇಂತು ಹನ್ನೆರಡು ಲಕ್ಷ ಇವಳಿಗೆ ಕೂಡಿಡ್ಬೇಕು. ಫೀಸ್ ಕಟ್ಟಿದ್ರೆ ಸಾಕೆ. ಇನ್ನು ಲ್ಯಾಪ್ಟಾಪ್ , ಟೂರ್ , ಪುಸ್ತಕ ಅಂತೆಲ್ಲ ಖರ್ಚು ಸೇರಿಸಿದ್ರೆ ಇನ್ನು ಹನ್ನೆರಡು ಲಕ್ಷ ಬೇಕಾದೀತು. ಅದು ಕಲರ್ ಡ್ರೆಸ್. ಯುನಿಫಾರ್ಮ್ ಇಲ್ಲ. ಹುಡುಗಿಯರಂದ್ಮೇಲೆ ನಾಲ್ಕು ಬಟ್ಟೆ ಸಾಕಾದೀತೇ . ನಾಲ್ಕೈದು ಕಪಾಟು ಅಂಗಿ ಬೇಕಾಗಬಹುದು."

ಹೆಂಗಸು ೧ : "ಹನ್ನೆರಡೂವರೆ ಲಕ್ಷ ಫೀಸೇ ? ಕಾಲೇಜು ನಡೆಸುವುದೂ ಒಂದು ವ್ಯಾಪಾರ ಆಗ್ಬಿಟ್ಟಿದೆ ಕಣ್ರೀ. ಇತ್ತೀಚಿಗೆ ಎಲ್ಲರೂ ಎಂಜಿನೀಯರಿಂಗ್ ಸೇರುವವರೇ ಇರುವವರು . ಹಾಗಂತ ಫೀಸ್ ಕೂಡ ದುಬಾರಿ ಆಗ್ಬಿಟ್ಟಿದೆ."

ಅಷ್ಟು ಹೊತ್ತು ಇವರ ಸಂಭಾಷಣೆ ಕೇಳುತ್ತಿದ್ದ ಇನ್ನೊಬ್ರು -

ಹೆಂಗಸು ೩ : " ಫೀಸ್ ಜಾಸ್ತಿ ಆಗದೆ ಏನು. ಪಾಪದವರ ಮಕ್ಕಳು ಇಂದು ಇಂಜಿನಿಯರಿಂಗ್ ಕಲೀತಿದ್ದಾರೆ. ಮನೆಯಲ್ಲಿ ಎರಡಹೊತ್ತು ಊಟ ಮಾಡೋಕು ಗತಿ ಇಲ್ಲದವರೂ ಮಕ್ಕಳನ್ನ ಇಂಜಿನಿಯರಿಂಗ್ ಗೆ ಸೇರಿಸುತ್ತಾರೆ."

ಹೆಂಗಸು ೧ : "ಹೌದು ಅದೇ. ಇದ್ರಿಂದ ನಮ್ಮಂತವರಿಗೆ ನಷ್ಟ. ನಾವು ಹಣ ಸಂಪಾದಿಸಿದೆಲ್ಲ ಫೀಸಿಗೆ ಪೋಲಾಗ್ತಿದೆ ನೋಡಿ"

ಹೀಗೆ ಅವರ ಸಂಭಾಷಣೆ ಸ್ವಲ್ಪ ಹೊತ್ತಿಗೆ ಮುಂದುವರಿಯಿತು.

ಅಲ್ಲಿಂದ ಮನೆಗೆ ಹಿಂತಿರುಗಿ ಬರ್ಬೇಕಿದ್ರೆ ಅವರ ಸಂಭಾಷಣೆಯೇ ನನ್ನ ಮನಸಲ್ಲಿ ಇನ್ನು ಗುಯ್ ಗುಡುತಿತ್ತು.ಇಂಜಿನಿಯರಿಂಗ್ ಎಂಬುದು ಇಂದು ಮನೆ ಮನೆ ಗಳಲ್ಲಿ ಕೇಳಿ ಬರುವ ಮಾತಾಗಿದೆ. ಬೀದಿ ಬೀದಿ ಯಲ್ಲಿ ತಲೆ ಎತ್ತಿ ನಿಂತಿರುವ ಕಾಲೇಜುಗಳ ಸಂಖ್ಯೆಯು ಪ್ರತಿ ವರ್ಷ ಜಾಸ್ತಿಯಾಗುತ್ತಿದೆ. ಅಂತೆಯೇ ಶಿಕ್ಷಣದ ಗುಣಮಟ್ಟ ಇಳಿಯುತ್ತಿರುವುದು ನಾವು ಕಣ್ಣಾರೆ ನೋಡ್ತಿದ್ದೇವೆ. ಇಂಜಿನಿಯರಿಂಗ್ ಒಂದೇ ಅಲ್ಲ. ಬೇಬಿ ಸಿಟ್ಟಿಂಗ್, ಶಾಲೆ ಗಳಿಂದ ಹಿಡಿದು ಯಾವುದೇ ಪದವಿ ಆರಿಸಿದರು ಎಲ್ಲವೂ ಇಂದು ಬಿಸಿನೆಸ್ ಆಗಿ ಬಿಟ್ಟಿದೆ, ಹೆತ್ತವರ ಘನತೆಯು ಫೀಸ್ ಜಾಸ್ತಿ ಇದ್ದ ಕಾಲೇಜಿಗಳಿಗೆ ತಮ್ಮ ಮಕ್ಕಳನ್ನು ಸೇರಿಸುವದರಲ್ಲಿ ಇದ್ದರೆ, ಮಕ್ಕಳಿಗೆ ಕಾಲೇಜಿಗೆ ಹೋಗಿ ಹಾಟ್ ಅಂಡ್ ಸ್ಮಾರ್ಟ್ ಹುಡುಗ ಅಥವ ಹಾಟ್ ಅಂಡ್ ಕ್ಯೂಟ್ ಹುಡುಗಿ ಯೊಡನೆ ಸುತ್ತಲು ಸಿಗುವ ಅವಕಾಶದಂತೆ ಆಗ್ಬಿಟ್ಟಿದೆ. ತಮ್ಮ ಇಷ್ಟದಿಂದ ಕಲಿಯಲು ಬರುವವರು ಕೇವಲ ಬೆರಳೆಣಿಕೆಯಷ್ಟೇ. ಇಂಜಿನಿಯರಿಂಗ್ ಫೀಸ್ ಜಾಸ್ತಿ ಆಗಿದ್ದಕ್ಕೆ ಕಾರಣ ತಮ್ಮ ಘನತೆ ಗೋಸ್ಕರ ಕಲಿಯಲು ಮನಸಿಲ್ಲದ ಮಕ್ಕಳನ್ನ ಸೇರಿಸುವುದಿಂದಲೋ ಅಥವಾ ಇಡೀ ದಿನ ಕೂಲಿ ಕೆಲಸ ಮಾಡಿ, ಚಿಮಿಣಿ ದೀಪದಲ್ಲೂ ಕಷ್ಟಪಟ್ಟು ಓದುತ್ತಿರುವ ತಮ್ಮ ಮಕ್ಕಳ ಆಸೆ ಈಡೇರಿಸುವವರಿಂದಲೋ ?


ಮಹಿಳಾ ದಿನಾಚರಣೆ !

ವಾಟ್ಸಪ್ಪ್, ಫೇಸ್ಬುಕ್, ಇನ್ಸ್ಟಾಗ್ರಾಮ್ ಎಲ್ಲಿ ನೋಡಿದರು ಹೆಣ್ಣಿನ ಜೀವನ, ಅವಳ ತ್ಯಾಗ, ತಾಳ್ಮೆ, ನೋವಿನ ಬಗ್ಗೆಯೇ ತುಂಬಿ ತುಳುಕುತ್ತಿದೆ. ವಿಶ್ ಮಾಡಿದವರಿಗೆ ರಿಪ್ಲೈ ಮಾಡಿ, ಮಹಿಳಾ ದಿನಾಚರಣೆ ಆಚರಿಸುವುದು ಸರಿಯೋ ತಪ್ಪೋ ಎಂದು ಮನದಲ್ಲೇ ಚರ್ಚಿಸುತ್ತ ಆಫೀಸಿಗೆಂದು ಹೊರಟೆ. ಆಫೀಸ್ ಗೇಟ್ ಅಲ್ಲಿ ಸೆಕ್ಯೂರಿಟಿ ಗಾರ್ಡ್ಸ್ ಮುಗುಳ್ನಗುತ್ತ "ಹ್ಯಾಪಿ ವುಮೆನ್ಸ್ ಡೇ" ಎಂದು ವಿಶ್ ಮಾಡಿ ಒಂದು ಬ್ಯಾಡ್ಜ್ ಕೈಗಿತ್ತರು. ಒಂದು ಕಡೆಯಲ್ಲಿ ಹೆಣ್ಣಿನ ಚಿತ್ರವಿದ್ದರೆ ಇನ್ನೊಂದು ಕಡೆಯಲ್ಲಿ "ಎಮರ್ಜೆನ್ಸಿ ಕಾಂಟ್ಯಾಕ್ಟ್ಸ್ " ಇದ್ವು. ಅದು ಮಹಿಳಾ ದಿನಾಚರಣೆಗೆ ಸಿಕ್ಕಿದ ಗಿಫ್ಟ್ ಆಗಿತ್ತು. ಅಯ್ಯೋ ಇಷ್ಟೇನಾ ಎಂದುಕೊಂಡೆ, ಆದರು ಎಲ್ಲೊ ಮನದಲ್ಲಿ ಇದೆ ಇಂದಿನ ದಿನಗಳಲ್ಲಿ ಬಲು ಅವಶ್ಯವಾದದು ಎಂದೆನಿಸಿತು.

ಒಂದು ಕೋಣೆಯಲ್ಲಿ ಒಬ್ಬಳು ಇರಲು ಹೆದರುತ್ತಿದ್ದವಳು ನಾನು. ಎಲ್ಲಿ ಕರೆಂಟ್ ಹೋಗಿ ಕತ್ತಲೆ ಯಲ್ಲಿ ಭೂತ ಕಾಣಿಸುವುದೋ ಎಂಬ ಭಯ. ಇನ್ನೊಂದು ಕೋಣೆ ಯ ದೀಪ ಆರಿಸಿ ಬಾ ಎಂದು ಅಮ್ಮ ಹೇಳಿದರೆ ನನ್ನಿಂದ ಆಗದು ಎನ್ನುತ್ತಿದ್ದೆ. ಆದರೆ ಇಂದು ಜನರಿಂದ ತುಂಬಿ ತುಳುಕುತ್ತಿರುವ ಜಾಗದಲ್ಲಿದ್ದರು ಹಗಲಲ್ಲೂ ಹೆದರಿಕೆ. ಭೂತದಲ್ಲ ಮನುಷ್ಯರದು. ಮುಂಚೆ ರಸ್ತೆ ದಾಟುವಾಗ ಜಾಗೃತೆ ಎಂದು ಹೇಳಿ ಕಳುಹಿಸುತ್ತಿದ್ದರು ಅಮ್ಮ , ಇಂದು ರೋಡ್ ದಾಟಿ ಅಪಾರ್ಟ್ಮೆಂಟ್ ಗೇಟ್ ಒಳಗಿದ್ದೇನೆ ಎಂದರು ಅಮ್ಮ, ಮನೆ ತಲುಪಿದ ಕೂಡಲೇ ಕಾಲ್ ಮಾಡು ಎನ್ನುವರು. ದಾರಿಯಲ್ಲಿ ಯಾವ ಕಾಮ ಪಿಶಾಚಿ ಯ ಕೈಗೆ ತನ್ನ ಮಗಳು ಬಲಿಯಾಗುವಳೋ ಎಂಬ ಭಯ ಎಲ್ಲ ಹೆತ್ತವರಿಗೆ ಕಾಡುತ್ತಿದೆ. ದಿನಪತ್ರಿಕೆ ತೆರೆದರೆ ಅತ್ಯಾಚಾರಗಳ ಸುದ್ದಿಗಳೇ ತುಂಬಿ ಹೋಗಿದೆ. ಒಂದು ತಿಂಗಳ ಮಗುವಿನಿಂದ ಹಿಡಿದು ತೊಂಬತ್ತು ವರ್ಷದ ಮುದುಕಿಯ ಮೇಲು ಇಂದು ದೌರ್ಜನ್ಯ ನಡೆಯುತ್ತಿದೆ. ಯಾವ ಹೆಣ್ಣನ್ನು ಕೇಳಿದರು ಎಲ್ಲರೂ ಒಂದಲ್ಲ ಒಂದು ರೀತಿಯಲ್ಲಿ ಕಿರುಕಳವನ್ನು ಅನುಭವಿಸಿರುವುದು ಕಟು ಸತ್ಯ.

ಇಂತಹ ಒಂದು ಅನುಭವ ಒಂದು ವರ್ಷದ ಹಿಂದೆ ನಡೆದಿದ್ದರೂ ಇಂದೂ ಹಚ್ಚ ಹೆಸರಾಗಿಯೇ ಮನದಲ್ಲಿ ನೆಲೆಯಾಗಿದೆ. ಪುಣೆ ಗೆ ಬಂದ ಮೊದಲ ವಾರವಾಗಿತ್ತು. ಗೆಳತಿಯ ಸಂಭಂದಿಕರೊಬ್ಬರನ್ನು ಭೇಟಿಯಾಗಲೆಂದು ಸಂಜೆ ಆಫೀಸಿಂದ ಕ್ಯಾಬ್ ಅಲ್ಲಿ ಹೊರಟಿದ್ದೆವು. ಸ್ವಲ್ಪ ಕತ್ತಲೆ ಯಾದರಿಂದ ಕ್ಯಾಬಿಗಿಂತ ಬಸ್ಸಲ್ಲಿ ಬರುವುದು ಒಳಿತೆಂದು ಮುಖ್ಯ ಬಸ್ ನಿಲ್ದಾಣದಲ್ಲಿ ನಿಂತಿದ್ದೆವು. ಅಲ್ಲಿ ಸ್ವಲ್ಪ ಜನ ಸಂದಣಿ ಕಮ್ಮಿ ಇದ್ರಿಂದ ಬಸ್ ಟಿಕೆಟ್ ಆಫೀಸ್ ಬಳಿಯಲ್ಲಿ ನಿಲ್ಲುವುದು ಒಳಿತೆಂದು ಅಲ್ಲಿ ಹೋಗಿ ನಿಂತೆವು. ಅಷ್ಟರಲ್ಲಿ ನನ್ನ ಕಿವಿ ಹತ್ತಿರ ಯಾರೋ ಹಾಡು ಹೇಳಿದಂತಾಗಿ ತಿರುಗಿ ನೋಡಿದರೆ ಅವನು ಪಕ್ಕದಲ್ಲೇ ನಿಂತಿದ್ದ. ಮೈಯಲ್ಲಿ ಖಾಖಿ ಧರಿಸಿದ್ದರು ಅವನ ದೃಷ್ಟಿ ಮಾತ್ರ ನೀಚವಾಗಿತ್ತು. ಆ ವಿಚಿತ್ರ ನಗು, ಆ ದೃಷ್ಟಿ ಅಷ್ಟು ಹತ್ತಿರದಲ್ಲಿ ನೋಡಿ ಒಂದು ಘಳಿಗೆ ಭೂಮಿ ಕುಸಿದಂತಾಗಿತ್ತು. ಗೆಳತಿಯೂ ನನ್ನ ಕೈಯನ್ನು ಗಟ್ಟಿಯಾಗಿ ಹಿಡಿದಿದ್ದಳು. ಎರಡು ಕಡೆಯಿಂದಲೂ ವಾಹನಗಳು ಬರುತಿದ್ದರು ಅದರ ಪರಿವೆಯಿಲ್ಲದೆ ಇಬ್ಬರು ರಸ್ತೆ ದಾಟಿ ಇನ್ನೊಂದು ಕಡೆಗೆ ಹೋಗಿ ನಿಂತುಬಿಟ್ವಿ. ಏನು ಮಾಡಬೇಕೆಂದು ತೋಚಲಿಲ್ಲ. ಆಚೆ ಬದಿಯಿಂದ ನಮ್ಮನ್ನು ತಿನ್ನುವಂತೆ ನೋಡುತಿದ್ದ. ಕ್ಯಾಬ್ ಬುಕ್ ಮಾಡಿ ಅಲ್ಲಿಂದ ವಾಪಸ್ ಬಂದ್ವಿ. ಅಷ್ಟೇನೂ ದೊಡ್ಡದು ಆಗದಿದ್ದರು ಎಲ್ಲಿಯೋ ಆ ಘಟನೆ ನೆನಪಿಸಿದರೆ ಇಂದೂ ಮೈ ನಡುಗುತ್ತೆ. ರಾತ್ರಿಯೆಲ್ಲ ಮುಂಚೆ ಭೂತದ ಕನಸು ಬಿದ್ದರೆ ಇಂದು ಯಾರೋ ಅಟ್ಟಿಸಿ ಬಂದಂತಾಗಿ ಎಷ್ಟೋ ಸಲ ನಿದ್ದೆಯಿಂದ ಗಾಬರಿಯಲ್ಲಿ ಎದ್ದಿರುವುದಿದೆ.

ಹುಡುಗಿಯರು ಆದಷ್ಟು ತಗ್ಗಿ ಬಗ್ಗಿ ನಡೆಯಬೇಕು, ಹುಡುಗರನ್ನು ಮರಳು ಗೊಳಿಸುವಂತಹ ಬಟ್ಟೆಯನ್ನು ಹಾಕಬಾರದು, ಜಾಸ್ತಿಯಾಗಿ ಜನಸಂದಣಿಯಲ್ಲಿ ಓಡಾಡಬೇಕು ಎಂದು ಎಲ್ಲರೂ ಹೇಳುವರು.ಸಣ್ಣ ವಿಷಯಾನೇ ಇರಲಿ ಯಾರಾದರೂ ಅಷ್ಲೀಲವಾಗಿ ವರ್ತಿಸಿದರೆ ಪೊಲೀಸ್ ಕಂಪ್ಲೇಂಟ್ ಕೊಡಬೇಕೆಂದೆನ್ನುತ್ತಾರೆ. ಆದರೆ ಖಾಖಿ ಧರಿಸಿ ರಕ್ಷಣೆಗೆಂದು ನಿಂತವನೇ ಭಕಾಸುರನಾದರೆ ಇನ್ನು ಯಾರನ್ನು ನಂಬಲು ಸಾಧ್ಯ. ಜನರಿಂದ ತುಂಬಿ ತುಳುಕುತ್ತಿರುವ ಬಸ್ಸಿನಲ್ಲೂ ಮೈಗೆ ಕೈ ಹಾಕುವವರಿದ್ದಾರೆ. ಸಾಮಾಜಿಕ ಜಾಲ ತಾಣಗಳಲ್ಲಿ ಹುಡುಗಿಯರ ಭಾವಚಿತ್ರವನ್ನು ತಮ್ಮ ಲೈಂಗಿಕ ತೃಪ್ತಿಗಾಗಿ ದುರುಪಯೋಗ ಪಡಿಸುವವರು ಇದ್ದಾರೆ.

ಇದೆಂದ ಮಾತ್ರಕ್ಕೆ ಇಡೀ ಗಂಡು ಕುಲವನ್ನೇ ದೂಷಿಸುವುದೂ ಸರಿಯಲ್ಲ. ಸರ್ಕಾರ ಕೊಟ್ಟಿರುವ ಸ್ತ್ರೀ ಹಕ್ಕುಗಳನ್ನು ತಮ್ಮ ಸ್ವಾರ್ಥಕ್ಕಾಗಿ ದುರುಪಯೋಗ ಮಾಡುವವರು ತುಂಬಾ ಮಹಿಳೆಯರನ್ನು ಕಾಣುತ್ತೇವೆ. ಹೆಣ್ಣಿಗೆ ಅನ್ಯಾಯ ಮಾಡಿದವನಿಗೂ , ನಿರ್ದೋಷಿಯಾದ ಗಂಡಿನ ಮೇಲೆ ಆರೋಪ ಹೊರಿಸುವ ಹೆಣ್ಣಿಗೂ ಯಾವುದೇ ವ್ಯತ್ಯಾಸವಿರುವುದಿಲ್ಲ. ಹೆಣ್ಣಾಗಲಿ , ಗಂಡಾಗಲಿ ಒಬ್ಬರು ಇನ್ನೊಬರಿಗಿಂತ ಶ್ರೇಷ್ಠ ಎನ್ನುವುದಕ್ಕಿಂತ ಒಬ್ಬರನ್ನೊಬ್ಬರು ಗೌರವದಿಂದ ಕಾಣಲು ಕಲಿಯೋಣ.


ಕಡಲಿನಷ್ಟು ವಿಶಾಲತೆ ಉಳ್ಳ ಸೃಷ್ಟಿಯೇ ಹೆಣ್ಣು,

ಹೆಣ್ಣು, ಕಾಣುವ ತೀರವೂ ಹೌದು,

ಕಾಣದ ತೀರವೂ ಹೌದು,

ಸಮುದ್ರದಾಳದಷ್ಟು ತಾಳ್ಮೆ ಇರುವ ಸೃಷ್ಟಿಯೇ ಹೆಣ್ಣು,

ಪ್ರಕೃತಿಯನ್ನೂ ನಾಚಿಸುವ ಸೌಂದರ್ಯವೇ ಹೆಣ್ಣು ,

ಕೈಗಿಟುಕಿದರೂ ಕೈಗಿಟುಕದ ಮಾಯೆಯೇ ಹೆಣ್ಣು ,

ಪ್ರೀತಿ ಎಂಬ ಸಮುದ್ರದಲ್ಲಿ ತೇಲಿಸುವ ದೋಣಿಯೇ ಹೆಣ್ಣು,

ಬಂಜರು ಭೂಮಿಯನ್ನೂ ಹಸಿರೊಡೆಯುವಂತೆ ಮಾಡುವ ಪವಾಡವೇ ಹೆಣ್ಣು,

ಕಾಡಿನಷ್ಟು ಗಾಢತೆ ಉಳ್ಳವಳೇ ಹೆಣ್ಣು,

ಬ್ರಹ್ಮಾಂಡದ ನಿಗೂಢತೆಯೇ ಹೆಣ್ಣು,

ಈ ಜಗತ್ತಿನ ಕಣ್ಣುಗಳೇ ಹೆಣ್ಣು,

ಹೆಣ್ಣಿಲ್ಲದ ಜಗತ್ತು, ಮರಗಳಿಲ್ಲದ ಕಾಡಿನಂತೆ....

- ಅನೂಪ್ ಕುಲ್ಕರ್ಣಿ

ಕಡಲ ತೀರದಿ ನಡೆಯುವಾಗ, ಅಲೆಗಳ ಆಲಿಂಗನ ಕಂಡು ಮನಸ್ಸು ಸಂತಸಗೊಂಡಿದೆಯಾದರೂ ನೀನಿಲ್ಲವೆಂಬ ಕೊರಗು ಒಂಟಿತನದ ಸಮುದ್ರಕ್ಕೆ ನೂಕಿದೆ,

ಮಳೆಯಲ್ಲಿ ಮಿಂದಾಗ ನಿನಗಾಗುತ್ತಿದ್ದ ಖುಷಿಯ ನೆನೆದು ಹೃದಯ, ಕಣ್ಣಲ್ಲೆಲ್ಲ ನಿನ್ನನ್ನೇ ತುಂಬಿದೆಯಾದರೂ ನೀನಿಲ್ಲವೆಂಬ ನೋವಿನ ಕಣ್ಣೀರನ್ನು ಅದೇ ಮಳೆಯು ಮುಚ್ಚಿ ಹಾಕಿದೆ,

ಅರಳಿದ ತಾವರೆ ಕಂಡಾಗ ನೀ ಬೀರುತ್ತಿದ್ದ ಮನಮೋಹಿಸುವ ಮುಗುಳ್ನಗೆಯ ನೆನಪು ಮನಸ್ಸಿಗೆ ಮುದ ನೀಡಿದೆಯಾದರೂ, ನೀನಿಲ್ಲವೆಂಬ ಇಳಿತ ಮನಸ್ಸನ್ನು ಮುದುಡಿಸಿದೆ,

ಮಳೆಗಾಲದ ಮಳೆಗೆ ಈ ಭೂಮಿ ಮತ್ತೆ ಹಸಿರೊಡಿದಿರುವುದ ಕಂಡು ಈ ಜೀವ ಹೊಸ ಹುಮ್ಮಸ್ಸಿನಿಂದ ಕೂಡಿದೆಯಾದರೂ, ನೀನಿಲ್ಲವೆಂಬ ಸಂಕಟ ಮನಸ್ಸನ್ನು ಬರಡಾಗಿಸಿದೆ,

ಎಷ್ಟೋ ಮಾಸಗಳು ಕಳೆದಿವೆ, ಎಷ್ಟೋ ಋತುಗಳು ಬದಲಾಗಿವೆ, ಎಷ್ಟೋ ಸಂವತ್ಸರಗಳು ಕಳೆದಿವೆ, ನನ್ನ ಜೀವನದಲ್ಲಿ ಎಷ್ಟೋ ಬದಲಾವಣೆಗಳಾಗಿವೆಯಾದರೂ, ಇಂದಿಗೂ ನನ್ನ ಮನಸ್ಸು ಒಂದೇ ಮಾತು ಕನವರಿಸುತ್ತೆ "ನೀ ಜೊತೆಗಿರಬೇಕಿತ್ತು, ನೀ ಜೊತೆಗಿರಬೇಕಿತ್ತು"

- ಅನೂಪ್ ಕುಲ್ಕರ್ಣಿ


ಸುಮಾರು ಎಂಟರ ಆಸುಪಾಸಿನಲ್ಲಿ ನಾನು, ನನಗಿಂತ ಮೂರು ವರ್ಷ ಚಿಕ್ಕವನಾದ ನನ್ನ ತಮ್ಮನ ಸಹಾಯದಿಂದ ಸೈಕಲ್ ಹೊಡೆಯಲು, ಅಲ್ಲ ಅಲ್ಲ ಸೈಕಲ್ ಓಡಿಸಲು ಕಲಿತದ್ದು :)

ಪ್ರಕಾಶ್ ರೈ ಯಾರಿಗೆ ಗೊತ್ತಿಲ್ಲ?

ರಮೇಷ್ ಅರವಿಂದರ ಪ್ರಖ್ಯಾತ ಕಾರ್ಯಕ್ರಮವನ್ನು ದೂರದರ್ಶನದಲ್ಲಿ ನೋಡಿರುವವರಿಗೆ ನೆನಪಿರಬಹುದು….. ಪ್ರಕಾಶ್ ರೈ ಬೆಂಗಳೂರಿನ ಲಾಲ್ ಬಾಗ್ ಸಿದ್ದಾಪುರದ ಗೆಳೆಯ ರೊಂದಿಗೆ ಕ್ರಿಕೆಟ್ ಆಡುತ್ತಿದ್ದ ಬಯಲು. ಅದೇ ಬಯಲಿನಲ್ಲೇ ನನ್ನ ತಮ್ಮ ರವಿ ನನಗೆ ಸೈಕಲ್‌ ಓಡಿಸಲು ಹೇಳಿಕೊಟ್ಟಿದ್ದು‌.

ಸೈಕಲ್ಲಿಗೂ ಸೈಕಾಲಜಿ ಗೂ ಎತ್ತಣ ಸಂಬಂಧವಯ್ಯಾ ಅಂತೀರಾ?

ನಿನ್ನೆ ಆದ ಒಂದು ಅನುಭವ, ನನ್ನ ನಲವತ್ತು ವರ್ಷಗಳ ಕೆಳಗೆ ಆಗಿದ್ದ ಅನುಭವವನ್ನು ನೆನಪಿಸಿಕೊಳ್ಳುವ ಹಾಗೆ ಮಾಡಿತ್ತು.

ಓಹ್!! ನಿಜವಾಗಿಯೂ ಇಷ್ಟು ವರ್ಷಗಳನ್ನು ಕಳೆದುಬಿಟ್ಟೆನಾ ಅನ್ನಿಸುತ್ತದೆ.

ಮೊದಲ ಬಾರಿ ಸೈಕಲ್ ಹತ್ತುವಾಗ ಇದ್ದ ಸಂಭ್ರಮ, ಕೌತುಕ ವರ್ಣಿಸಲು ಅಸಾಧ್ಯ. ನನ್ನ ತಂದೆಯ ಹೀರೋ ಸೈಕಲ್. ಎತ್ತರ ಜಾಸ್ತಿ. ಹತ್ತಿ ಕುಳಿತಾಗ ಎಲ್ಲೋ ಎತ್ತರದ ಬೆಟ್ಟದ ಮೇಲೆ ಕುಳಿತಂಥ ಅನುಭವ.

" ರವೀ ಕೈ ಬಿಡಬೇಡ್ವೋ....ಬೀಳ್ತೀನೀ.." ಅಂತ ಅಳುತ್ತಲೇ ಶುರುವಾಗಿತ್ತು ಸೈಕಲ್(ogy) ಪಯಣ. ಅವನೋ ಬೇಕಂತಲೇ ಬೀಳಿಸುವ ಹಾಗೆ ಮಾಡಿ ಇನ್ನೂ ಜೋರಾಗಿ ಕಿರುಚುವಂತೆ ಮಾಡೋನು.

'ನಿಂಗಾಗಲ್ಲ , ಹುಡುಗೀರಿಗೆ ಸೈಕಲ್ ಹೊಡೆಯೋದು ಕಷ್ಟ ಇಳಿ ಇಳಿ'!!

ಇಲ್ಲೇ ನೋಡಿ ಸೈಕಲ್, ಸೈಕಲಾಜಿಕಲಿ ನನ್ನನ್ನು ಪ್ರಚೋದಿಸಿದ್ದು.

'ಅವನಿಲ್ಲದಿದ್ದರೆ ಏನು? ಒಬ್ಬಳೇ ಕಲೀತೀನಿ' ಅಂತ ನಿರ್ಧಾರ ಮಾಡಿದ್ದಾಯಿತು.

ಅಷ್ಟೆತ್ತರದ ಸೈಕಲ್ ಸೈಕಲಾಜಿಕಲಿ ಹೆದರಿಸುವಂತಿತ್ತು.

"ಕತ್ತರಿ" ಸೈಕಲ್ ಹೊಡೆಯೋದು ಕೇಳಿದ್ದೀರಾ? ಅದಕ್ಕೆ ಯಾರ ಸಹಾಯವೂ ಬೇಡ :)

ಸೈಕಲಾಜಿಕಲಿ ಧೈರ್ಯವಾಗಿ ಮುನ್ನಡೆದರೆ ಸೈಕಲ್ ಏನು? ವಿಮಾನವನ್ನೂ ಹಾರಿಸಬಹುದು.

ಅಂದು ಕಲಿತ ವಿದ್ಯೆ. ಮುಂದೆ ಕೆಲಸಕ್ಕೆ ಸೇರಿದ ಮೇಲೆ, ಮೊಪೆಡ್ ಉಪಯೋಗಿಸುವ ಧೈರ್ಯ ತಂದು ಕೊಟ್ಟಿತು.

ಹಿಂದೆ ಎಂಟು ವರ್ಷದ ಮಗಳು, ಮುಂದೆ ದುಪ್ಪಟ್ಟದಿಂದ ನನಗೆ ಕಟ್ಟಿಕೊಂಡಿದ್ದ ಎರಡು ವರ್ಷದ ಮಗ!! ಪೀಮ್ ಪೀಮ್ ಅಂತ ಹಾರ್ನ್ ಮಾಡಿಕೊಂಡು ಮಕ್ಕಳ ಜೊತೆ ಶಾಲೆಗೆ ಹೋಗಿ ಬರುತ್ತಿದ್ದೆ.

2011 ನೇ ಇಸವಿಯ ವರೆಗೂ, ನನ್ನ ಮಗನ ಹತ್ತನೇ ತರಗತಿಯ ವರೆಗೂ ಅವನನ್ನು ಶಾಲೆಗೆ ಕರೆದುಕೊಂಡು ಹೋಗುತ್ತಿದ್ದೆ.

ನಿನ್ನೆ ಶಿಕ್ಷಕರಿಗಾಗಿ ಏರ್ಪಡಿಸಿದ್ದ ಒಂದು ದಿನದ ಪ್ರವಾಸದಲ್ಲಿ ರೆಸಾರ್ಟ್‌ ಗೆ ಹೋಗಿದ್ದೆವು. ಅಲ್ಲಿ ಮತ್ತೆ ನಲವತ್ತು ವರ್ಷಗಳ ನಂತರ ಸೈಕಲ್ ಓಡಿಸುವ ಭಾಗ್ಯ ದೊರಕಿತು :))

ಆ ಹಳೆಯ ನೆನಪು ಸೈಕಲ್ogically ಮುದ ನೀಡಿತು. ಹತ್ತಿದ ತಕ್ಷಣ ಮತ್ತೇ ಅದೇ ಎತ್ತರದ ಹೆದರಿಕೆಯ ಅನುಭವ... ನಂತರ ಮನಸ್ಸಿನಲ್ಲಿ ಸ್ಥೈರ್ಯ!!

ಏನನ್ನಾದರೂ ಸಾಧಿಸಲು ಬೇಕು ಮನೋ ಧೈರ್ಯ.

ನೋಡಬೇಕೆಂದಿರುವೆ,

ಅವಳ ವದನವನೊಮ್ಮೆ, ನೋಡಿದರೆ ಕವಿತೆಗಳು ಕವಲೊಡೆದು ಹೊರಬರಬಹುದು ಎಂದೆಣಿಸಿ.

ನೋಡಬೇಕೆಂದಿರುವೆ

ಹುಣ್ಣಿಮೆಯ ಪೂರ್ಣ ಚಂದಿರನ ವದನದವಳನು, ಒಂದೇ ನೋಟದಿ ಮನವ ಸೆಳೆದ ನಯನದವಳನು.

ನೋಡಬೇಕೆಂದಿರುವೆ

ಬೇಲೂರ ಬಾಲಿಕೆಯ ಬಳುಕು ಬಿನ್ನಾಣಗಳುಳ್ಳ ಅವಳನು, ಹಸಿರುಟ್ಟು ಮಲಗಿರುವ ಸಹ್ಯಾದ್ರಿಯ ಗಿರಿಸಾಲಿನಂತಿರುವ ಒಡಲುಳ್ಳವಳನು.

ನೋಡಬೇಕೆಂದಿರುವೆ

ನವಿಲನ್ನು ನಾಚಿಸುವ ನಡಿಗೆಯುಳ್ಳವಳನು, ಮನಸೆಳೆಯುವಂತೆ ಮಾತುಗಳನ್ನಾಡುವ ವಾಗ್ದೇವಿಯನು.

ನೋಡಬೇಕೆಂದಿರುವೆ

ಅಧರದಂಚಿನಲಿ ಸವಿಜೇನಾ ಉಳ್ಳವಳನು, ಆ ಸವಿಯ ಸವಿಯಲೆಂದೆ ನಾನು ಕಾದಿರುವೆನು.

ಅಂತರಂಗವ ಹಾಳೆಯಾಗಿಸಿ ಗೀಚಬೇಕೆಂದಿರುವೆ ಎಲ್ಲವನು, ಪ್ರೀತಿಯಿಂದೊಮ್ಮೆ ತೋರಿಸು ನಿನ್ನ ಮುದ್ದಾದ ಮೊಗವನು.

ನೋಡಬೇಕೆಂದಿರುವೆ ನಿನ್ನ, ನನ್ನ ಕಣ್ಣಲ್ಲಿ ಸದಾ ಕಾಲ ಅಚ್ಚಾಗಿ ಇರುವಂತೆ.

ಗಂಟೆ ಸಾಯಂಕಾಲ ಆರರ ಆಸುಪಾಸು, ಮನಶ್ಯಾಂತಿಗೆ ಪಾರ್ಕಿನ ಮೂಲೆಯಲ್ಲಿ ಬಂದು ಕೂತಿದ್ದೆ.ಮನಸ್ಸಲ್ಲಿ ಒಂದು ವಾರದಿಂದ ಮನೇಲಿ ನಡೆಯುತ್ತಿರುವ ಘಟನೆಗಳ ಆಲೋಚನೆ ನಡೆಯುತ್ತಿತ್ತು.ಹನ್ನೆರಡನೆ ಓದುವ ಮಗ, ಮೂವತ್ತು ಸಾವಿರದ ಮೊಬೈಲ್ ಬೇಕೆಂದು ಹಠ ಹಿಡಿದಿದ್ದ. ಕೆಲಸ ಮುಗಿಸಿ ಮನೆಗೆ ಬಂದರೆ ಅದೇ ಗೋಳು.ಆದರೆ ಈವತ್ತು "ಮಗ ಬೇಡಿದ್ದನ್ನು ಕೊಡಿಸುವ ಶಕ್ತಿ ಇಲ್ಲದಿದ್ದರೆ ಮಕ್ಕಳೇಕೆ ಬೇಕು ನಿಮ್ಮ ಭಾಗ್ಯಕ್ಕೆ?" ಎಂದು ಹೇಳಿದ ಮಾತು, ನನಗೆ ಮತ್ತೆ ಮತ್ತೆ ಅಪ್ಪನ ನೆನಪು ಮಾಡಿಸಿತು.

" ಮೂರು ದಿನಗಳಿಂದ ಬೈಕ್ ಕೊಡಿಸುವಂತೆ ಹೇಳಿದರೂ ಅಪ್ಪ ನನ್ನ ಮಾತನ್ನು ಕಿವಿಗೆ ಹಾಕಿಕೊಂಡಿರಲಿಲ್ಲ. ಬೆಳಿಗ್ಗೆಯಿಂದ ಕಾಯ್ದು ಕೂತಿದ್ದೆ. " ಬೇಡಿದ್ದನ್ನು ಕೊಡಿಸಲಾಗದಿದ್ದರೆ ಮಕ್ಕಳನ್ನೇಕೆ ಹೆರಬೇಕು?" ಅಪ್ಪ ಶಾಲೆಯಿಂದ ಬಂದಾಗ ಜೋರಾಗಿಯೇ ಕೇಳುವಂತೆ ಅಮ್ಮನಿಗೆ ಹೇಳಿದೆ.ಅಪ್ಪನ ಮುಖ ಬಾಡಿದಂತಾಯಿತು. ಬಹುಶಃ ಈ ಮಾತನ್ನು ಅಪ್ಪ ನಿರೀಕ್ಷಿಸಿರಲಿಲ್ಲ. ಯಾವಾಗಲೂ ಸ್ಕೂಲಿಂದ ಬಂದುಚಹಾ ಕುಡಿಯುವ ಅಪ್ಪ, ಆಗ ಮಾತಾಡದೆ ಹೊಲಕ್ಕೆ ಹೊಗಿಬಿಟ್ಟ. ಹೋಗುವಾಗ " ನೀನಗು ಮಕ್ಕಳಾದಾಗ ಗೊತ್ತಾಗುತ್ತೆ" ಎಂದು ಹೊದ. ನಾನೋ " ನನ್ನ ಮಕ್ಕಳನ್ನು ನಿಮ್ಮ ಹಾಗೆ ಬೆಳೆಸುವದಿಲ್ಲ" ಎಂದು ಸಿಟ್ಟಿನಲ್ಲಿ ಹೇಳಿದ ಮಾತು ಇಂದಿಗೂ ನೆನಪಿದೆ. ಬೈಕ್ ಕೊಡಿಸುವವರೆಗು ಮನೆಗೆ ಕಾಲಿಡುವದಿಲ್ಲವೆಂದು ಅಮ್ಮನಿಗೆ ಹೇಳಿ ಮನೆಯಿಂದ ಹೊರ ಹೋದೆ. ತಡರಾತ್ರಿ ಮನೆಗೆ ಬಂದಾಗ , ಅಪ್ಪ ಅಮ್ಮ ಏನೋ ಮಾತಾಡುತ್ತಿದ್ದರು. ಹಸಿವು ನನ್ನ ಕೋಪವನ್ನು ಶಾಂತಗೊಳಿಸಿತ್ತು. " ನಿನಗಾಗಿ ಕಾಯುತ್ತಿದ್ದೇವು, ಬಾ ಊಟ ಮಾಡುವಂತೆ" ಎಂದಾಗ, ಅಪ್ಪನ ಜೊತೆ ಅಡುಗೆ ಮನೆ ಕಡೆ ಹೆಜ್ಜೆ ಹಾಕಿದ್ದೆ.

ನೀನಗೂ ಮಕ್ಕಳಾದಾಗ ಗೊತ್ತಾಗುತ್ತೆ ಎಂದು ಅಪ್ಪ ಹೇಳಿದ ಮಾತು ಈಗ ನಿಜವೆಂದೆನಿಸುತ್ತಿದೆ. ನನ್ನ ಹಾಗೆ ಮನೆ ಬಿಟ್ಟು ಹೋದ ಮಗ ಲೇಟಾಗಿ ಮನೆಗೆ ಬಂದ, ಅವನಿಗಾಗಿ ಹಸಿವಿನಿಂದ ಕಾಯುತ್ತಿದ್ದಾಗ ಅಪ್ಪನ ನೆನಪಾಗುತಿತ್ತು. ಮನೆಗೆ ಬಂದ ಸುತನನ್ನು ಊಟಕ್ಕೆ ಬಾ ಎಂದಾಗಲೇ ಅನಿಸಿದ್ದು " ಮಿಡ್ಲ್ ಕ್ಲಾಸ್ ಸುಳಿಯಲ್ಲಿ ಸಿಲುಕಿದವರ ಹಣೆಬರವೇ ಇಷ್ಟು, ಅಪ್ಪನ ಹಾಗೆ ಈಜಿ ದಡ ಸೆರುವದರಲ್ಲಿ ಜೀವನವೇ ಮುಗಿದಿರುತ್ತೆ" ಎಂದು.

ಕೆಲ ದಿನಗಳಿಂದ ಬೆಳಿಗ್ಗೆ ಎದ್ದ ತಕ್ಷಣ "ಥೂ !! ಇವತ್ತು ಕೂಡಾ ಸರಿಯಾಗಿ ನಿದ್ದೇನೆ ಆಗಿಲ್ಲ" ಎಂಬ ವಿಚಾರ ತಲೆ ತಿನ್ನುತ್ತಿತ್ತು. ಇದಕ್ಕೇನಾದರೊಂದು ಪರಿಹಾರ ಹುಡುಕಲೇಬೇಕೆಂದು ಲ್ಯಾಪ್ಟಾಪ್ ತೆಗೆದು ಗೂಗಲ್ ಓಪನ್ ಮಾಡಿದೆ. "How to get quality sleep". ಹಲವು ಲಿಂಕ್ ಗಳನ್ನೂ ಚೆಕ್ ಮಾಡಿದ ನಂತರ ಮನವರಿಕೆಯಾಗಿದ್ದು "ಮಲಗುವ ಮುಂಚೆ ಮೊಬೈಲ್ ಹಾಗೂ ಕಂಪ್ಯೂಟರ್ ಉಪಯೋಗ ಕಮ್ಮಿ ಮಾಡ್ಬೇಕು". ಮೊಬೈಲ್ ಮತ್ತು ಕಂಪ್ಯೂಟರ್ ಇಲ್ಲದೆ ಮಲಗುವ ಸಮಯದ ವರೆಗೆ ಏನು ಮಾಡಬೇಕು ಎಂದು ವಿಚಾರ ಮಾಡಬೇಕಾದರೆ ಹೊಳಿದಿದ್ದು "ಪುಸ್ತಕ ಓದಿದರೆ ಹೇಗೆ ?". ಅಲ್ಲಿಗೆ ಶುರುವಾಯ್ತು ಯಾವ ಪುಸ್ತಕ ಓದಲಿ ಎಂಬ ಹುಡುಕಾಟ. ಹೀಗೆ ಸಪ್ನಾ ಬುಕ್ ಹೌಸ್ ವೆಬ್ಸೈಟ್ ಅಲ್ಲಿ ನೋಡಬೇಕಾದರೆ ಕಂಡಿದ್ದು "ಕನಕ ಮುಸುಕು". ಈ ಪುಸ್ತಕ ಅಪರಿಚಿತವೇನೂ ಅಲ್ಲ. ಕೆಲವು ವರ್ಷಗಳ ಹಿಂದೆ ನಾನು ಶಾಲೆಯಲ್ಲಿರಬೇಕಾದರೆ ಸುಧಾ ಪತ್ರಿಕೆಯಲ್ಲಿ ಒಂದೆರಡು ಅಧ್ಯಾಯಗಳನ್ನು ಓದಿದ ನೆನಪು. ಆಗ ಇಡೀ ಪುಸ್ತಕ ಓದುವ ಮನಸಿತ್ತಾದರೂ, ಹೇಗೋ ಮರೆತು ಹೋಗಿತ್ತು. ಸಪ್ನಾ ಬುಕ್ ಹೌಸ್ ಅಲ್ಲಿ "ಕನಕ ಮುಸುಕು " ಮತ್ತು ಅದೇ ಲೇಖಕರ "ಕರಿಸಿರಿಯಾನ"(ಇದನ್ನೂ ಸುಧಾ ಲಿ ಓದಿದ ನೆನಪು ) ಪುಸ್ತಕಗಳನ್ನು ಆರ್ಡರ್ ಮಾಡಿ ಆಫೀಸ್ ಗೆ ಹೊರಟೆ.

ಕನಕ ಮುಸುಕು : ಕೆ. ಎನ್. ಗಣೇಶಯ್ಯ

ಪುಸ್ತಕದ ಮೊದಲ ಮೂರು ಪುಟಗಳನ್ನೂ ಕೂಡ ಮುಗಿಸಿಲ್ಲ , ಆಗಲೇ ಕಥೆಯ ಚಲನಚಿತ್ರ ತಲೆಯಲ್ಲಿ ಶುರುವಾಯ್ತು . ಬ್ಯಾಂಕಾಕ್ ನಲ್ಲಿ ಎರಡು ಕೊಲೆಗಳ ಮೂಲಕ ಕಥೆ ಶುರು. ಕಥೆಯ ನಾಯಕಿ ಪೂಜಾ, ಪ್ರಾಚ್ಯವಸ್ತು ಸಮೀಕ್ಷಾ ವಿಭಾಗದ ವಿಜ್ಞಾನಿ. ಪೂಜಾ ಲಂಡನ್ ಅಲ್ಲಿ , ಅವಳ PHD ಗೈಡ್ Mr . ರಾವ್ ಬೆಂಗಳೂರಿನಲ್ಲಿ. ಪೂಜಾ ಒಂದು ಜೈನ ಧರ್ಮದ ನಿಧಿಯ ಜಾಡನ್ನು ಹುಡುಕುತ್ತಿರುವರೆಂದು ಒಂದು ಭೂಗತ ಜಗತ್ತಿನ ಗುಂಪಿಗೆ ಸಂದೇಹ . ಪೂಜಾ ಚಲನವಲನಗಳನ್ನು ಭೂಗತ ಜಗತ್ತಷ್ಟೇ ಅಲ್ಲ , ಭಾರತದ ಒಬ್ಬ ಹೆಸರಾಂತ ಉದ್ಯಮಿ ಬಿ.ಪಿ ಕೂಡಾ ಗಮನಿಸುತ್ತಿದ್ದರು. ಇಷ್ಟರಲ್ಲೇ ಪೂಜಾಗೆ ತನ್ನನ್ನ್ಯಾರೋ ಹಿಂಬಾಲಿಸುತ್ತಿರುವ ಬಗ್ಗೆ ಸುಳಿವು. ಉದ್ಯಮಿ ಬಿ.ಪಿ. ಪೂಜಾಳ ಸುರಕ್ಷತೆಗೆ ಏರ್ಪಾಡು ಮಾಡುತ್ತಾರಾದರೂ ಅದರ ಹಿಂದಿನ ಉದ್ದೇಶ ಪೂಜಾಳಿಗೆ ತಿಳಿಯದು. ಬಿ.ಪಿ , ರಾವ್ ಅವರನ್ನು ಸಂಪರ್ಕಿಸಿ ತಮ್ಮ ಅತಿಥಿ ಗ್ರಹಕ್ಕೆ ಕರೆಸಿಕೊಳ್ಳುತ್ತಾರೆ. ಹಲವಾರು ಘಟನೆಗಳ ನಂತರ ಪೂಜಾ ಭಾರತಕ್ಕೆ ವಾಪಸ್. ಭಾರತದಲ್ಲಿಳಿದ ತಕ್ಷಣ ಶ್ರವಣಬೆಳಗೋಳದತ್ತ ಪಯಣ. ಅಲ್ಲಿ ಗಂಡನ ಜೊತೆ ಕೆಲವು ಸುಳಿವುಗಳ ಪತ್ತೆ. ಹಾಗೆಯೇ ರಾವ್ ಜೊತೆ ಇಮೇಲ್ ಸಂಪರ್ಕ . ಮತ್ತೆ ಕೆಲವು ಘಟನೆಗಳ ನಂತರ ಪೂಜಾ , ವಿನೋದ್ (ಪೂಜಾ ಗಂಡ) , ರಾವ್ , ಮತ್ತು ಬಿ.ಪಿ ಯವರ ಭೇಟಿ. ಜೈನ ಧರ್ಮದ ಇತಿಹಾಸ, ನಿಧಿಯ ಜಾಡು, ನಿಧಿಯ ವರ್ಗಾವಣೆ , ಕೆಲವು ಸಾಮ್ರಾಜ್ಯಗಳ ಬಗ್ಗೆ ಚರ್ಚೆ, ನಂತರ ಸೋಮನಾಥಪುರದ ಕಡೆ ಪಯಣ . ನಿಧಿಯ ಜಾಗದ ಸುಳಿವುಗಳ ಒಗಟನ್ನು ಬಿಡಿಸಿ ನಿಧಿಯ ಜಾಗಕ್ಕೆ ಹೋಗುತ್ತಿದ್ದಂತೆಯೇ ಭೂಗತ ಜಗತ್ತಿನ ಎಂಟ್ರಿ. ಮಿಕ್ಕಿದ್ದನ್ನು ನೀವೇ ಓದಿ :P

ಈ ಎಲ್ಲ ಘಟನೆಗಳು ಯಾವುದೇ ಹಾಲಿವುಡ್ ಥ್ರಿಲ್ಲರ್ ಮೂವಿ ಗಿಂತ ಕಮ್ಮಿ ಏನಿಲ್ಲ. ಕಥೆ ನಮ್ಮನ್ನು ಯಾವುದೋ ಜಗತ್ತಿಗೆ ಕರೆದೊಯ್ಯುತ್ತದೆ. ನಮ್ಮದೇ ಆದ ಕಲ್ಪನಾ ಲೋಕದಲ್ಲಿ ವಿಹರಿಸುತ್ತ ಇತಿಹಾಸದ ಬಗ್ಗೆ ಒಲವು ಮೂಡುತ್ತದೆ. ಕಥೆಯುದ್ದಕ್ಕೂ ಪೂಜಾ ಅವರಿಗೆ ಬಿಪಿ ಯವರ ಮೇಲೆ ಮಿಶ್ರಿತ ಅಭಿಪ್ರಾಯಗಳು , ಕೆಲವೊಮ್ಮೆ ಕೋಪ, ಕೆಲವೊಮ್ಮೆ ಅಪಾರ ಗೌರವ , ಕೆಲವೊಮ್ಮೆ ಸಂಶಯ. ಎಲ್ಲ ಸಂಶಯಗಳಿಗೆ ಕ್ಲೈಮಾಕ್ಸ್ ಗಿಂತ ಸ್ವಲ್ಪ ಮುಂಚೆ ಉತ್ತರ . ಆದರೆ ಕ್ಲೈಮಾಕ್ಸ್ ಅಲ್ಲಿ ಮತ್ತೆ ಸಂಶಯ :D .


ಜೀವನದಲ್ಲಿ ಆದಷ್ಟು ಸತ್ಯ ಹೇಳಬೇಕು ಆದರೆ ಕಾರಣಾಂತರಗಳಿಂದ ಸುಳ್ಳು ಹೇಳಬೇಕಾಗುತ್ತದೆ ಅದರಿಂದ ನಾನೇನು ಹೊರತಾಗಿಲ್ಲ. ಚಿಕ್ಕಂದಿನಲ್ಲಿ ನಾ ಹೇಳಿದ ಕೆಲವು ಸತ್ಯಗಳು ಹಾಗೂ ಅದರಿಂದ ಆದ ಪರಿಣಾಮಗಳು ಹಂಚಿಕೊಳ್ಳುವ ಮನಸ್ ಆಯಿತು.ಸ್ವಾರಸ್ಯಕರವಾಗಿದೆ ಓದಿ

1. ನಾನು ಆಗ 4-5 ತರಗತಿಯಲ್ಲಿ ಓದುತ್ತಿದ್ದೆ, ನನಗಿಂತ ವಯಸ್ಸಿನಲ್ಲಿ 5 ವಷ೯ ದೊಡ್ಡವನಾಗಿದ್ದ ಮಾವನ ಮಗನ್ನ ಅವರ ಅಮ್ಮ ಪಾಪು ಅಂತ ಕರೀತಾ ಇದ್ದರು ಇದು ಎಲ್ಲ ನೆಂಟರಿಗೂ ಒಂದು ಚಚೆ೯ ವಿಷಯ ಆಗಿತ್ತು.ಒಂದು ದಿನ ನಾನು ನಮ್ಮ ಸೋದರ ಅತ್ತೆ ಬಳಿ ಚಚೆ೯ ಮಾಡೋ ವಿಷಯ ಹೇಳಿಬಿಟ್ಟೆ. ಶುರುವಾಯಿತು ನನ್ನ ಕೆಟ್ಟ ದಿನಗಳು ನನ್ನ ದೊಡ್ಡ ಮ್ಮ, ಚಿಕ್ಕಮ್ಮ, ನಮ್ಮ ಅಮ್ಮ ಏನೇ ಮಾತಾಡಬೇಕಾದರು (ಗುಟ್ಟಿನ ವಿಷಯ) ಮೊದಲು ನನ್ನ ಆಚೆ ಕಳಿಸೋರು. ನಾನು ಪರಿಪರಿಯಾಗಿ ಬೇಡಿಕೊಂಡರು , ಯಾರಿಗೂ ಹೇಳಲ್ಲ ಅಂದರು ಕೇಳ್ತ ಇರಲಿಲ್ಲ.ಇದು 10 ನೇ ತರಗತಿ ವರೆಗೂ ನಡೀತಾ ಇತ್ತು.

2.ಇನ್ನೊಂದು ಸಾರಿ, ಪ್ರಾಯಶಃ 5-6 ನೇ ತರಗತಿ ಇರಬೇಕು.ನಮ್ಮ ತಂದೆ-ತಾಯಿ ಮತ ಹಾಕೋಕೆ ಜತೆಗೆ ಹೋಗಿದ್ದೆ. ನಮ್ಮ ತಂದೆ ಹಾಕಿ ಬಂದರು, ನಮ್ ತಾಯಿ ನನ್ನ ಒಳಗೆ ಜೊತೆಗೆ ಕರೆದುಕೊಂಡು ಹೋದರು (ಬಾಕ್ಸ್ ). ಮತ ಹಾಕಿದ್ದೆ ತಡ ಜೋರಾಗಿ ಕಿರುಚಿದೆ "ಬಿ.ಜೆ.ಪಿ.ಗ ಓಟು "ಅಂತ.ನಮ್ಮ ಅಮ್ಮ ಕಣ್ಣ ಬಿಡ್ತಾ ಆಚೆ ಕರೆದು ಕಂಡು ಬಂದರು.ಎಲ್ಲರ ಮೊಗದಲ್ಲಿ ನಗು. ನಮ್ಮ ತಾಯಿಗೆ ಅವಮಾನ ಆದಂತೆ ಆಯಿತು.

ಅದೆಷ್ಟೋ ದಿನ ನನಗೆ ಬೈಗುಳದ ಸುರಿಮಳೆ.

3. ನಮ್ಮ ತಾಯಿಗೆ ಒಂದು ಶಸ್ತ್ರಚಿಕಿತ್ಸೆ ಆಗಿತ್ತು. ಎಲ್ಲಾ ಮುಗಿದು ರೂಂ ಲ್ಲಿ ಮಲಗಿಸಿದ್ದರು. ನಾನ್ ಅವಾಗ 8ನೇ ತರಗತಿ ಲೀ ಓದುತ್ತಾ ಇದ್ದೆ.ಮಲ್ಲನೇ ನಮ್ಮ ಸೋದರ ಅತ್ತೆ ಪಕ್ಕಕ್ಕೆ ಕರೆದು ಒಂದು ವಿಷಯ ಹೇಳಿದರು ಅದೇನಂದರೆ ಶಸ್ತ್ರಚಿಕಿತ್ಸೆಗೆ ಅಂತ ಬಳಸಿದ 13 ಕತ್ತರಿಗಳಲ್ಲಿ ಒಂದು ಕಾಣ್ತಾ ಇಲ್ಲ ಅದಕ್ಕೆ scanning ಮಾಡಿಸೋಕೆ ಕರೆದುಕೊಂಡು ಹೋಗಿದ್ದಾರೆ, ನಿಮ್ಮ ಅಮ್ಮನಿಗೆ ಹೇಳ ಬೇಡ ಅಂದರು. ನಾನು ಸರಿ ಅಂತ ತಲೆ ಆಡಿಸಿದೆ.

ಎಲ್ಲಾ ಆದ ಮೇಲೆ ವಾಡ೯ ಗೆ ಕರೆದುಕೊಂಡು ಬಂದರು, ನಮ್ಮ ಅಮ್ಮ ಯಾಕೆ ಕರೆದುಕೊಂಡು ಹೋಗಿದ್ದು ಅಂತ ಕೇಳಿದ್ರು, ನಾನು ದೊಡ್ಡ ಸತ್ಯ ಹರಿಶ್ಚಂಚಂದ್ರ ಏನಿಲ್ಲಾ ಅಮ್ಮ ಒಂದು ಕತ್ತರಿ ಕಾಣಿಸ್ತಾ ಇಲ್ವಂತೆ ಅದಕ್ಕೆ ಹೊಟ್ಟೆಯಲ್ಲಿ ಇದ್ಯಾ ಅಂತ ನೋಡೋಕೆ ಅಂದೆ. ನಮ್ಮ ಅಮ್ಮ ಗಾಬರಿ, ಎಲ್ಲರಿಗೂ ಗೊತ್ತಾಯಿತು ಚೆನ್ನಾಗಿ ಬೈಗುಳ ಸಿಕ್ತು.ಪುಣ್ಯ ಕ್ಕೆ ಕತ್ತರಿ ಆಚೆ ನೇ ಇತ್ತು.

ಇವತ್ತಿಗೂ ನನ್ನ ಮನಸ್ಸಿನಲ್ಲಿ ಅಚ್ಚಳಿಯದೆ ಉಳಿದಿರುವ ಘಟನೆಗಳು.


ಆದಿ ಅಂತ್ಯವಿಲ್ಲದ ಕಡಲ ತೀರದಲಿ

ಕೈ ಹಿಡಿದು ನಡೆಯಲು

ನೀನಿರಬೇಕಿತ್ತು...

ನನ್ನ ಹೆಜ್ಜೆಯ ಮೇಲೆ ನಿನ್ನೆಜ್ಜೆಯನಿಟ್ಟು

ತುಸುದೂರ ನಡೆಯಲು ನನ್ನ ಜೊತೆ

ನೀನಿರಬೇಕಿತ್ತು....

ವಿಶಾಲವಾದ ಕಡಲ ತೀರದಲಿ ಕೂತು ನಿನ್ನ ಜೊತೆ

ಪ್ರೇಮ ಸಂಭಾಷಣೆ ಮಾಡಬೇಕೆನಿಸಿತ್ತು

ನನ್ನ ಜೊತೆಗೆ ನೀನಿರಬೇಕಿತ್ತು...

ಜೊತೆಗೆ ನೀನಿರಬೇಕಿತ್ತು,

ನೀನಿಲ್ಲದ ಈ ಸಂಜೆ,

ಯಾಕಾಗಿದೆಯೊ ಎಂದೆನಿಸುತ್ತಿದೆ..

ಇಂತಿ ನಿನ್ನವ,

ಹೌದು ನಾ ನಿನ್ನವನೆ.

ನನ್ನ ಊರು, ನನ್ನ ಮನೆ, ನನ್ನ ಜನ ಅನ್ನೋ ಚಿಕ್ಕ ಚೌಕಟ್ಟಿನಲ್ಲೇ ಬದುಕುತ್ತಿದ್ದ ನನಗೆ ಇದು ಆತ್ಮಾವಲೋಕನ ಮಾಡಿಕೊಳ್ಳುವ ಘಟ್ಟ. ನನ್ನ ಸುತ್ತಲಿರುವ ಐದಾರು ಜನರೇ ನನ್ನ ಪ್ರಪಂಚವೆಂದು ತಿಳಿದು 22 ವರ್ಷ ಕಳೆದ ನನಗೆ , ಜೀವನ ಅತೀ ದೊಡ್ಡ ಪಾಠವನ್ನೇ ಕಲಿಸಿಬಿಟ್ಟಿತು. 22 ವರ್ಷದಲ್ಲಿ ಕಲಿತಿಲ್ಲದ , ತಿಳಿದುಕೊಳ್ಳದ ಎಷ್ಟೋ ವಿಚಾರಗಳನ್ನು ಕೇವಲ 4 ವರ್ಷದಲ್ಲಿ ತೋರಿಸಿಕೊಟ್ಟಿತು ಪರಿಸ್ಥಿತಿ. ಎಂದೂ ಮರೆಯಲಾಗದ ವ್ಯಕ್ತಿಗಳನ್ನು ಕಳೆದುಕೊಂಡಾಗ ಇನ್ನೆಲ್ಲಿ ನಾನು ಉಳಿಯುದಿಲ್ಲವೊ, ಅವರಿಲ್ಲದೆ ಬದುಕು ಅಸಾಧ್ಯವೆಂದು ಕೊಂಡವಳಿಗೆ, ಇವತ್ತು ಅವರ ನೆನಪು ಎಲ್ಲೋ ಒಂದು ಮೂಲೆಯಲ್ಲಿ ಕಾಡುತ್ತಿದೆಯೇ ಹೊರತು ಜೀವನವನ್ನೇ ನಿಲ್ಲಿಸುವಷ್ಟಲ್ಲ. ಅಷ್ಟು ಧೈರ್ಯವನ್ನು ತಂದು ಕೊಟ್ಟಿದ್ದು ಸಮಯ. ಎಲ್ಲವನ್ನು, ಎಲ್ಲದನ್ನು ಮರೆಸುವ ಗುಣವಿರುವ ಸಮಯಕ್ಕೆ ಎಷ್ಟೋ ಜನರನ್ನು ಖಿನ್ನತೆಯಿಂದ ಹೊರತಂದ ಶ್ರೇಯ ಸಲ್ಲುತ್ತದೆ. ಯಾವುದೂ ಶಾಶ್ವತವಲ್ಲ, ಯಾವುದೂ ನಮ್ಮದಲ್ಲ ಎಂಬ ಜನಸಾಮಾನ್ಯರಾದ ನಮಗೆ ಅರಗಿಸಿಕೊಳ್ಳುವುದು ಬಹಳ ಕಷ್ಟ. ಅದಕ್ಕೆ ಸಮಯ ನಮಗೆ ಕಾಲಾವಕಾಶ ಕೊಟ್ಟು, ಬದುಕುವುದಕ್ಕೆ ಆಸರೆ ಮಾಡಿಕೊಡುತ್ತದೆ. ನಾವು ಎಷ್ಟೇ ಪ್ರಯತ್ನಪಟ್ಟರೂ, ನಮ್ಮನ್ನು ಭೂತಕಾಲದಲ್ಲಿರಲು ಬಿಡುವುದಿಲ್ಲ. ಎಲ್ಲವನ್ನು ಮರೆಸಿ, ಹೊಸದನ್ನು ರಮಿಸುವಂತೆ ಮಾಡುವ ಮಂತ್ರದಂಡ ಈ ಸಮಯ. ಈ ಕ್ಷಣದಲ್ಲಿ ದೊಡ್ಡದೆನ್ನಿಸುವ ಅನೇಕ ವಿಚಾರಗಳು ಸಮಯವೆಂಬ ನದಿಯಲ್ಲಿ ಈಜಿ ತೀರಾ ಸಣ್ಣದೆನಿಸುವುದಕ್ಕೆ ಶುರುವಾಗುತ್ತದೆ. ಹಾಗೆಯೇ ಮನುಷ್ಯನ ವಿಚಾರಧಾರೆಗಳು ಸಮಯವೆಂಬ ಮಾಂತ್ರಿಕನಿಂದ ಪಾಠ ಕಲಿತು, ಸಂದರ್ಭಕ್ಕೆ ತಕ್ಕಂತೆ ಬದಲಾಗಲು ಶುರುವಾಗುತ್ತವೆ. ಸಮಯ ಕಳೆದ ಹಾಗೆ ನಮ್ಮ ಜೊತೆ ನಮ್ಮ ಮನಸ್ಸು, ಬುದ್ಧಿಯು ಮಾಗಿ ನಾವು ಒಟ್ಟಾರೆಯಾಗಿ ಬೇರೆಯೇ ಮನುಷ್ಯನಾಗಿ ರೂಪುಗೊಳ್ಳಬಹುದು. ನಾನು ಸಹ ಈ ಸಮಯವೆಂಬ ಶಿಕ್ಷಕನಿಂದ ಪಾಠ ಕಲಿತ ವಿದ್ಯಾರ್ಥಿನಿಯೇ.

ಮನೆಯೇ ಅಕಾಶವಾಗಿದ್ದ ನನಗೆ ಬೆಂಗಳೂರೆಂಬ ಮಾಯಾನಗರಿಗೆ ಕಾಲಿಟ್ಟ ಮೇಲೆ ಈಗಷ್ಟೇ ಕಣ್ಣು ಬಿಟ್ಟ ಮಗುವಿಗೆ ಆದ ಕೌತುಕ. ಎಲ್ಲೋ ಒಂದು ಕಡೆ ಮನೆಯ ಮೂಲೆಯ ಗುಬ್ಬಚ್ಚಿಯಾಗಿದ್ದ ನನಗೆ ರೆಕ್ಕೆ ಬಲಿತ ಅನುಭವ.

ಯಾವ ಊರನ್ನು ಒಂದು ಕಾಲದಲ್ಲಿ ಅತಿಯಾಗಿ ಪ್ರೀತಿಸುತ್ತಿದ್ದೆನೋ, ಆ ಊರಿಗೆ ಇವತ್ತು ಕಾಲಿಡಲು ಇರುಸು ಮುರಿಸು; ಯಾವ ರಸ್ತೆಯಲ್ಲಿ ನನ್ನ ಪ್ರಪಂಚವನ್ನು ಕಂಡಿದ್ದೆನೋ ಆ ರಸ್ತೆ ಇವತ್ತು ನನಗೆ ಏನೋ ಕಾಡುವ ಹಾದಿ, ತಪ್ಪಿಸಿಕೊಳ್ಳುವ ಮಾರ್ಗ. ಯಾವ ಜನರನ್ನು ನನ್ನವರೆಂದು ನಂಬಿದ್ದೆನೋ, ಇವತ್ತು ಅವರೆಲ್ಲ ಅಪರಿಚಿತರು. ಅವೆರಲ್ಲ ನನಗೆ ಕೆಡುಕು ಮಾಡಿದರು ಅಥವಾ ಆ ಜಾಗ ನನಗೆ ಕೆಟ್ಟದು ಮಾಡಿತೆಂದು ಅಲ್ಲ. ತುಂಬಾನೇ ಹಚ್ಚಿಕೊಂಡ ಊರನ್ನೂ, ಜನರನ್ನು ಬಿಟ್ಟು ಬರಬೇಕಾಯಿತಲ್ಲ ಎಂಬ ನೋವು. ಅಷ್ಟು ಇಷ್ಟಪಟ್ಟ ಊರು ಸಿಹಿಯೂ ಇದ್ದರೂ ಕಹಿ ನೆನಪನ್ನೇ ಜಾಸ್ತಿ ನೆನಪಿಸುವ ಹಾಗೆ ಮಾಡಿತಲ್ಲ ಎಂಬ ಕೊರಗು.

ಪರಿಸ್ಥಿತಿಯ ಆಟವೇ ಹಾಗೆ.

ಇಂದು ನೋಡಿ, ಪರಊರು ನನ್ನದು. ಎಲ್ಲಿಂದಲೋ ಬಂದ ಜನ ನನ್ನವರು. ಹೊತ್ತು ಗೊತ್ತು ಇಲ್ಲದೆ ಓಡಾಡುವ ಪ್ರಪಂಚ. ಯಾವುದೋ ರಸ್ತೆ ನನ್ನನ್ನು ಗಮ್ಯ ಸ್ಥಾನಕ್ಕೆ ಕರೆದೊಯುವ ಮಾರ್ಗ. ಎದುರಿಗಿದ್ದವರೇ ನಂಬಿಕಸ್ಥರು. ಜೊತೆಯಲ್ಲಿದವರೇ ಬಂಧು ಮಿತ್ರರು.
ಪರಊರಿಗೆ ಬಂದು ಎಲ್ಲವನ್ನು ಕಳೆದುಕೊಂಡು ಬಿಡುತ್ತೆನೋ ಎಂದುಕೊಂಡವಳಿಗೆ ಸಿಕ್ಕಿದ್ದೇ ಅಪಾರ. ಅದರಲ್ಲಿ ಅನುಭವಗಳು ಬಹಳಷ್ಟು. ಅನುಭವಗಳಿಂದ ಪಾಠ ಕಲಿತಿದ್ದು ನನ್ನ ವ್ಯಕ್ತಿತ್ವವನ್ನು ತಿದ್ದಿದ ಹಲವು ಘಟನೆಗಳು.

ಕಾಲ ಸವೆದಂತೆ ಹೊರ ಜಗತ್ತಿಗೆ ನನ್ನನ್ನು ನಾನು ಒಗ್ಗಿಸಿಕೊಂಡ ಪರಿಯನ್ನು ಕಂಡರೆ ನನಗೆ ಆಶ್ಚರ್ಯ. ನನ್ನಲ್ಲಿರುವ ಆತ್ಮಸ್ಥೈರ್ಯ, ಸಾಮರ್ಥ್ಯದ ಪರೀಕ್ಷೆ. ಎಷ್ಟೋ ವಿಚಾರಗಳು ತನಗೆ ಗೊತ್ತಿಲ್ಲದಂತೆ ಕರಗತವಾಗತೊಡಗಿದವು. ನನಗೆ ನಾನೇ ಹಾಕಿಕೊಂಡ ಸೂಕ್ಷ್ಮ ಮನಸಿನ ಚೌಕಟ್ಟನ್ನು ನಾನೇ ಮುರಿದೆನೋ ಅಥವಾ ಸನ್ನಿವೇಶಗಳು ನಾಶ ಮಾಡಿದವೋ ತಿಳಿಯದು ಆದರೆ ನನ್ನ ವ್ಯಕ್ತಿತ್ವ ಬದಲಾಗಿದ್ದಂತೂ ನಿಜ. ನಾನು ಜಗತ್ತನ್ನು ನೋಡುವ ನೋಟ ಬದಲಾಯಿತು. ಜನರನ್ನು ಅರಿಯುವ ಅವಕಾಶ ಸಿಕ್ಕಿತು. ಅಂದು ತಪ್ಪೆನಿಸಿದ್ದು ಇಂದು ಸರಿ ಎನಿಸಿದೆ. 
ಈ ಜಗತ್ತು ಅಂದುಕೊಂಡಷ್ಟು ಕ್ರೂರಿಯು ಅಲ್ಲ, ಅಷ್ಟೇ ಒಳ್ಳೇದು ಅಲ್ಲ ಎಂದು ಮನವರಿಕೆಯಾಗಿದೆ. ಒಂದು ಮನುಷ್ಯನ ಕೆಟ್ಟ/ಒಳ್ಳೆಯ ನಡುವಳಿಕೆಯ ಹಿಂದಿನ ಉದ್ದೇಶ ತಿಳಿಯುವ ಅರಿವು ಬಂದಿದೆ. ಇದೆಲ್ಲದರ ಜೊತೆಯಾಗಿ, ಯಾವಾಗಲೂ ಭಾವನಾತ್ಮಕವಾಗಿ ಬದುಕುತ್ತಿದ್ದ ನನಗೆ ವ್ಯಾವಹಾರಿಕವಾಗಿ ಕೂಡ ಬದುಕುವುದನ್ನು ಈ ನಾಲ್ಕು ವರ್ಷಗಳು ಕಲಿಸಿಕೊಟ್ಟಿವೆ. ಭಾವನೆ ಅಥವಾ ಬಾಂಧವ್ಯಗಳು ತುಂಬಾನೇ ಮುಖ್ಯವಾದರೂ ಎಲ್ಲೋ ಒಂದು ಬಿಟ್ಟು ಕೊಡುವ ಗುಣ ಇರಬೇಕಾಗಿದೆ. ಇಂದು ಮುಖ್ಯವೆನಿಸಿದ ಅನೇಕ ಸಂಬಂಧಗಳು ನಾಳೆ ಅಗತ್ಯವೆನಿಸುವುದಿಲ್ಲ. ಎಷ್ಟೋ ವಿಚಾರದಲ್ಲಿ ಪರಾವಲಂಬಿಯಾಗಿರುವ ನಮಗೆ ಪರಿಸ್ಥಿತಿ ಎನ್ನುವುದು ಅತ್ಯಂತ ಚಾಣಾಕ್ಷ್ಯವಾಗಿ ನಮ್ಮನ್ನು ಸಮರ್ಥರನ್ನಾಗಿ ಮಾಡುತ್ತದೆ.

ಇಷ್ಟೆಲ್ಲ ಕಲಿಯುದಕ್ಕೆ ನಾನು ಕಳೆದುಕೊಂಡಿದ್ದು ಅಪಾರ. ನಿಜವಾಗಿಯೂ ಅಷ್ಟೆಲ್ಲ ನಷ್ಟ ಅನುಭವಿಸಿ ನಾನು ಈ ಪಾಠವನ್ನು ಕಲಿಯಬೇಕಿತ್ತೆ ಅನಿಸುವುದು ಸಹಜ. ಆದರೆ ಯಾವುದು ನಮ್ಮ ಕೈಯಲ್ಲಿ ಇಲ್ಲವಲ್ಲ. ನಮಗೆ ಕಲಿಸಬೇಕಾದ ಪಠ್ಯಕ್ರಮವನ್ನು ನಾವು ಆಯ್ಕೆ ಮಾಡುವುದಕ್ಕೆ ಆಗುವುದಿಲ್ಲ. ನಮ್ಮ ಹಣೆಬರಹವನ್ನು ನಿರ್ಧರಿಸುವವನು ಎಲ್ಲೋ ಇರುತ್ತಾನೆ. ದಾರಿ ತೋರಿದಂತೆ ನಡೆಯುವುದೇ ನಮಗಿರುವ ಆಯ್ಕೆ.ಕಳೆದುಕೊಂಡಿದ್ದರ ಲೆಕ್ಕ ಇಡದೆ, ಪಡೆದುಕೊಂಡಿದ್ದರ ಬೆಲೆ ಅರಿಯುವುದೇ ಜಾಣತನದ ಲಕ್ಷಣ. ಮುಂದೆ ಬರುವ ಸವಾಲುಗಳನ್ನು ಎದುರಿಸಲು ಸಶಕ್ತವಾಗುವುದಕ್ಕೆ ಇಂದು ಎಲ್ಲವನ್ನು ಮರೆತು, ಮರೆಯುವ ಪ್ರಯತ್ನ ಮಾಡುತ್ತ, ಕೊನೆಯ ಪಕ್ಷ ಮರೆಯುವ ನಾಟಕ ಮಾಡಿ ಬದುಕಬೇಕಿದೆ. ಅದೇ ಈ ಕಾಲಘಟ್ಟದ ಅತೀ ದೊಡ್ಡ ಸವಾಲು.

ನಿಮಗೆಲ್ಲರಿಗೂ ತಿಳಿದಿರುವ ಹಾಗೆ ವಿಕಿಪೀಡಿಯವು ಒಂದು ಮುಕ್ತ, ಲಾಭದ ಉದ್ದೇಶರಹಿತ, ಬಹುಭಾಷೀಯ ವಿಶ್ವಕೋಶವಾಗಿದ್ದು, ಇದರಲ್ಲಿನ ಲೇಖನಗಳು ಜಗತ್ತಿನ ೨೦೦ ಕ್ಕಿಂತಲು ಹೆಚ್ಚಿನ ಭಾಷೆಗಳಲ್ಲಿ ಲಭ್ಯವಿದೆ. ಕನ್ನಡದಲ್ಲಿಯೂ ವಿಕಿಪೀಡಿಯ ಲಭ್ಯವಿದೆ, ಆದರೆ ಭಾರತದ ಹಾಗೂ ವಿಶ್ವದ ಇತರ ಭಾಷೆಗಳಲ್ಲಿ ಇರುವ ಲೇಖನಗಳಿಗಿಂತ ಕನ್ನಡದಲ್ಲಿ ಕಡಿಮೆ ಲೇಖನಗಳಿದ್ದು (ಸು. ೨೨೦೦೦+), ಇನ್ನೂ ಹೆಚ್ಚು ಲೇಖನಗಳನ್ನು ಸೇರಿಸುವ ಅಗತ್ಯವಿದೆ, ಆದ್ದರಿಂದ ಈ ಬದಲಾಗುತ್ತಿರುವ ಕಾಲಮಾನದಲ್ಲಿ ಕನ್ನಡ ಭಾಷೆಯು ಅಂತರ್ಜಾಲದಲ್ಲಿ ಗಟ್ಟಿಯಾಗಿ ನೆಲೆಯೂರಬೇಕಾಗಿದೆ. ಈ ಕಾರಣಕ್ಕಾಗಿ ಬರುವ ಜನವರಿ ೦೬-೦೭, ೨೦೧೮ರಂದು ವಿಕಿಪೀಡಿಯ ಸಂಪಾದನೋತ್ಸವವನ್ನು ಶಿವಮೊಗ್ಗದಲ್ಲಿ ಹಮ್ಮಿಕೊಳ್ಳಲಾಗಿದೆ. ಕನ್ನಡ ವಿಕಿಪೀಡಿಯವನ್ನು ಬೆಳೆಸಲು ಇಚ್ಛಿಸುವವರು ಈ ಕೆಳಗಿನ ಕೊಂಡಿಯಲ್ಲಿರುವ "ಭಾಗವಹಿಸುವವರು" ಪಟ್ಟಿಯಲ್ಲಿ ತಮ್ಮ ಸಹಿ ನಮೂದಿಸಿರಿ. ಹೆಚ್ಚಿನ ಮಾಹಿತಿಗಾಗಿ ಈ ಕೆಳಗಿನ ಕೊಂಡಿಯನ್ನು ನೋಡಿ.

ಈ ಕೊಂಡಿಯನ್ನು ನಿಮ್ಮ ಆಸಕ್ತ ಗೆಳೆಯರ ಜೊತೆ ಹಂಚಿಕೊಳ್ಳಿ.

ನಾನು ನೀನೇ ನೀನು ನಾನೇ 
ಎಲ್ಲವೂ ಮಾಯೆಯೆಂದ ಶಂಕರರು; 
ಅದು ಹೇಗೆ ಶಂಕರರೇ 
ಹಾವು ಹುಲಿಯಲ್ಲ ಹುಲಿಯು ಅಳಿಲಲ್ಲ ಎಂದ ಮಧ್ವರು; 
ನಾನು ನಿನ್ನದೇ ತುಣುಕು 
ಬಿನ್ನವೂ ಹೌದು ಅವಿಭಕ್ತವೂ ಹೌದೆಂದ ರಾಮಾನುಜರು.

ಅಂದು ನಾವು ಕಂಡ ಜಿಜ್ಞಾಸಿ ಚಿಂತಕರು 
ಯಾರವರು ಇಲ್ಲಿಹರೆ - 
ಹಲ್ಲಿ ಲೊಚಗುಟ್ಟಲು ಅಹುದಹುದು 
ಎಂಬ ಬಹು ಸಾಮಾನ್ಯರೊಳು
ಹೊಸ ನಮೂನೆಯ ಅನುಯಾಯಿಯೊಳು?

ಇಲ್ಲಿಹುದೆ ಇಂದಿಹುದೆ 
ತತ್ಕ್ಷಣದ ತಣಿವಿನ ತುಡಿತಕ್ಕೆ ಮಿಡಿದ ಮನವ 
ಪಾರಮಾರ್ಥಿಕತೆಯ ಜ್ಞಾನದಾಹದೆಡೆ 
ಒಯ್ಯುವ ಬ್ರಹ್ಮಸೂತ್ರಗಳು?

ಅಬ್ಬ ಏನ್ ಚಳಿ ಬೆಂಗಳೂರಲ್ಲಿ, ಮೈ ನಡುಗಿಸೋ ಚಳಿ, ಎಂಥ ವರನ್ನೂ ಹಾಸಿಗೆ ಗೆ ಅಂಟಿಕೊಳ್ಳುವಂತೆ ಮಾಡುವ, ಕೈಕಟ್ಟಿಕೊಂಡು ಓಡಾಡುವಂತೆ ಮಾಡಿದೆ.

ಕಪಾಟಿನಲ್ಲಿ ಇಟ್ಟಿದ್ದ ಶಾಲ್, ಹುಲಿ ರಗ್ಗು, ಸ್ವಟ್ಟರ್, ಮಂಕಿ ಟೋಪಿ ಇತ್ಯಾದಿ ಆಚೆ ಬರುತ್ತೆ. ತಟ್ಟನೆ ನನ್ನ ಮನಸ್ಸಿಗೆ ಬಂದದ್ದು ಈಗಿನ ದಿನಗಳಲ್ಲಿ ಸಂಬಂಧಗಳು ಹಾಗೆ ಅಲ್ವ ಬೇಕೆಂದಾಗ ಬಯಸಿ, ಬಳಸಿ ನಂತರ ಮೆಲ್ಲನೆ ಎದ್ದು ಹೋಗೋ ಚಾಳಿ.

ಕಷ್ಟ ಬಂದಾಗ ಒಬ್ಬರಿಗೊಬ್ಬರಿಗೆ ಆಗಬೇಕು ನಿಜ ಆದರೆ ಸಹಾಯ ಪಡೆದವರಿಗೆ ಜಾಣ ಮರೆವು ಇರುತ್ತೆ. ನಾವಾಗಿ ನಾವು ಸಹಾಯ ಮಾಡಿದ್ದನ್ನ ಹೇಳೋಕೆ ಆಗಲ್ಲ ಮನಸ್ಸು ಒಪ್ಪಲ್ಲ.

ಸ್ನೇಹ, ಸಂಬಂಧಗಳೆಲ್ಲ ಬಹುಪಾಲು ಬಯಸೋದು ತಮ್ಮ ಲಾಭವೆಷ್ಟು ಅಂತ ಅದು ತಪ್ಪು ಅಲ್ಲ ಆದರೆ ತಮ್ಮ ಕೈಲಿ ಶಕ್ತಿಯಿರುವಾಗ ತಮಗೆ ಸಹಾಯ ಮಾಡಿದವರಿಗೆ ಕೈಲಾದಷ್ಟು ಸಹಾಯ ಮಾಡಬಹುದಲ್ಲ ಇಲ್ಲ ಅಪ್ಪನಾಣೆ ಮಾಡಲ್ಲ ಬದಲಾಗಿ ನಮ್ಮ ನ್ನ ಗಮನಿಸ್ತತನೇ ಇರ್ತರೆ, ಏನು ಮಾಡಬಹುದು ಇವನು ಅಂತ, ಒಂದು ಕೆಟ್ಟ ಕುತೂಹಲ ಅಷ್ಟೇ.

ಉದಾಹರಣೆಗೆ ನನ್ನ ಸ್ನೇಹಿತನೊಬ್ಬನಿದ್ದಾನೆ, ಪ್ರತಿಷ್ಠಿತ ಕಂಪನಿಯಲ್ಲಿ ಉದ್ಯೋಗ.ಕೈತುಂಬಾ ಸಂಬಳ ಆದರು ಸದಾ ಗೊಣಗಾಟ.ನೆಲಮಂಗಲದಲ್ಲಿ ಒಂದು ಸೈಟ್ ತಗೊಂಡ ಇದ್ದಕ್ಕಿದ್ದಂತೆ ಬದಲಾದ ಪ್ರತಿ ದಿನ ಕರೆ ಮಾಡುತ್ತಿದ್ದವನು ಇದ್ದಕ್ಕಿದ್ದಂತೆ ನಿಲ್ಲಿಸಿದ. ಆಗೊಮ್ಮೆ - ಈ ಗೊಮ್ಮೆ ಬರುತ್ತಿದ್ದವನು ಬಹಳ ಅಪರೂಪವಾದ.

ಒಮ್ಮೆ ಹೀಗೆ ಬಂದವನೆ, ನಿಮ್ಮನ್ನ ನೋಡೋಕೆ ಬಂದೆ , ಏನ್ ವಿಷಯ? ಏನಿಲ್ಲ ನಿಮಗೆ ಕಷ್ಟ ಬಂದಾಗ ಹೇಗೆ ಎದುರ್ಸ್ಥಿರಾ ಅಂತ ಕೇಳೋಕೆ ಬಂದೆ ಅಂದ ಆಗ ಕಷ್ಟದಲ್ಲಿ ಇದ್ದ ನನಗೆ ಹೇಗೆ ಆಗಬೇಡ? ಬಲವಂತ ದ ಮುಗುಳ್ನನಗೆ ಬೀರಿದೆ ಅಷ್ಟೇ. ಯಾಕೆ ಈ ಉದಾಹರಣೆ ಅಂದರೆ ಅವನು ನನ್ನ ಸ್ವಟ್ಟರ್ ಆಗಿ ಬಳಸಿದವನೆ.

ಸುಮ್ಮನೆ ಫೋನ್ ಮಾಡಿದಾಗ , ಹೊಸ ಬಿಸಿನೆಸ್ ಶುರು ಮಾಡೋಣ ಅಂತ ಇದ್ದೀನಿ ಅಂದೆ, ಕುತೂಹಲ ತಡೆಯೋಕೆ ಆಗದೆ ಕ್ರಿಸ್ಮಸ್ ರಜ ನೂ ಮರೆತು ಫೋನ್ ಹೊಡೀತ ಇದ್ದ. ನನ್ನ ಬಗ್ಗೆ ಕಾಳಜಿಯಿಂದಲ್ಲ ಎಲ್ಲಿ ಯಾವ ತರ ಉದ್ದಾರ ಆಗಿಬಿಡುತ್ತಾನೋ ಅನ್ನೋ ಆತಂಕ.

ಇಂತ ಹಲವಾರು ಜನ ನನ್ನಬೇಕೆಂದಾಗ ಬಳಸಿದ್ದಾರೆ, ಮುಖದ ಮೇಲೆ ಹೊಡೆದ ಹಾಗೆ ಸಹಾಯ ಕೇಳೋಕೆ ಮನಸ್ಸ ಆಗಲ್ಲ. ದೂರ ಇಡೋಕು ಆಗಲ್ಲ. ಹೇಗಾದರು ಸರಿ ನಮ್ ಬಗ್ಗೆ ಮಾಹಿತಿ ನಮ್ಮಿಂದಲೇ ಪಡೀತಾರೆ.

ಕಷ್ಟಗಳನ್ನ ಎದುರಿಸಬೇಕು ನಮ್ ಸುತ್ತಲೂ ಇಂತ ಪ್ರೇಕ್ಷಕರಿರುತ್ತಾರೆ. ಮೌನವಾಗಿ ಸಾಧಿಸಬೇಕು ಎಲ್ಲಾ ನೋವುಗಳ ಮರೆಯಬೇಕು ವಿಧಿ ಇಲ್ಲ.

ಚಳಿಯಲ್ಲಿ ನಡುಗುವ ಮೈಯಿ ಬಿಸಿಲಿಗಾಗಿ ಹಾತೊರೆಯುವಂತೆ ಬದಲಾವಣೆಗಾಗಿ ಕಾಯ್ತಾ ಇದ್ದಿನಿ ನನ್ನ ಪ್ರಯತ್ನಗಳ ಜೊತೆಗೆ.

ನನ್ನ blog " ಹಾಗೆ ಸುಮ್ಮನೆ "ಗೆ ಭೇಟಿ ನೀಡಿ, ನನ್ನ ಬರವಣಿಗೆ ಯನ್ನ ಪ್ರೋತ್ಸಾಹಿಸಿ

ಗೃಹಭಂಗ

ಬಡತನವೇ ಸಂಗಾತಿಯಾದಾಗ, ಜೀವನವೇ ಸಂಘರ್ಷವಾಗುತ್ತದೆ ಎಂಬುವುದನ್ನು ಭೈರಪ್ಪನವರು ತಮ್ಮ ಗೃಹಭಂಗ ಕಾದಂಬರಿಯಲ್ಲಿ ಮನಮುಟ್ಟುವಂತೆ ಚಿತ್ರಿಸಿದ್ದಾರೆ.

ಕಥಾನಾಯಕಿ ನಂಜಮ್ಮ ಒಬ್ಬ ಮಗಳಾಗಿ, ಹೆಂಡತಿಯಾಗಿ, ಸೊಸೆಯಾಗಿ ಅವಿವೇಕಿ ಗಂಡನನ್ನು, ಕಾಡುವ ಅತ್ತೆ, ಮೈದುನರನ್ನು ಧಿಕ್ಕರಿಸಿ ಸಮಾಜದಲ್ಲಿ ಹೇಗೆ ಬಾಳಬೇಕೆಂದು ಹೇಳಿಕೊಡುವ ಮಾರ್ಗದರ್ಶಿಯಾಗುತ್ತಾಳೆ.

ಆಗಿನ ಕಾಲದ ಸಮಾಜದ ಕಟ್ಟಳೆಗಳು, ಹೆಣ್ಣಿನ ಮೇಲೆ ಗಂಡು ಜಾತಿಯ ಶೋಷಣೆ, ಮೂಢನಂಬಿಕೆ ಇಂದಿಗೂ ನಾವು ಕಾಣಬಹುದಾಗಿದೆ. ಹಾಗಾಗಿ ಈ ನಂಜಮ್ಮನ ಪಾತ್ರವು ನಮ್ಮ ನಡುವೆಯೇ ಜೀವಂತವಾಗಿದೆ. ಕಾದಂಬರಿ ಹಳೆಯ ಕಥಾವಸ್ತುವನ್ನು ಹೊಂದಿದರೂ ವರ್ತಮಾನಕ್ಕೆ ತಕ್ಕುದಾಗಿದೆ.

ಅವಿವೇಕಿ, ಆಲಸಿ ಗಂಡನಿಂದ ಸಂಸಾರದ ಬಂಡಿ ಸಾಗುವುದಿಲ್ಲವೆಂದರಿತು, ಒಂಟಿ ಎತ್ತಿನಂತೆ ಸಂಸಾರದ ಸಂಪೂರ್ಣ ಜವಬ್ದಾರಿಯನ್ನು ತಾನೇ ಹೊರುತ್ತಾಳೆ, ಶಾನುಭೋಗಿಕೆಯ ಜೊತೆಗೆ. ಮೂರು ಮಕ್ಕಗಳ ಕಟ್ಟಿಕೊಂಡು ತುತ್ತು ಅನ್ನಕ್ಕೂ ಪರದಾಡುವ ಪರಿಸ್ಥಿತಿಯಿರುವಾಗ, ಗಂಡ ಎನಿಸಿಕೊಂಡವ ಮಕ್ಕಳ ಪರಿವೆಯಿಲ್ಲದೆ ಹೋಟೆಲಿನಲ್ಲಿ ಐಷಾರಾಮಿ ಜೀವನ ನಡೆಸುವ ಸನ್ನಿವೇಶ ಗಂಡು ಜಾತಿಯ ತಣ್ಣನೆಯ ಕ್ರೌರ್ಯವನ್ನು ತೆರೆದಿಡುತ್ತದೆ.

ತನ್ನ ಕಷ್ಟದಲ್ಲೂ ಬೇರೆಯವರಿಗೆ ಸಹಾಯ ಮಾಡುವ ಪರೋಪಕಾರಿ ಗುಣ ನಂಜಮ್ಮನ ಸ್ವಭಾವ. ಉಂಡ ಮನೆಗೆ ಎರಡು ಬಗೆಯುವ ಜನ ಎಲ್ಲ ಕಾಲದಲ್ಲಿಯೂ ಇರುತ್ತಾರೆ ಎನ್ನುವುದಕ್ಕೆ 'ಸಾತು'ವೇ ಸಾಕ್ಷಿ. ತನಗೆ ಸಹಾಯ ಮಾಡಿದ ನಂಜಮ್ಮನ ಆದಾಯದ ಮೂಲಾಧಾರವಾದ ಶಾನುಭೋಗಿಕೆಯನ್ನೆ ಕಸಿದುಕೊಳ್ಳಲು ಹವಣಿಸಿದ 'ಸಾತು' ಕೃತಘ್ನಳಾಗಿ ಕಾಣುತ್ತಾಳೆ ಹಾಗು ಒಳ್ಳೆಯದನ್ನೆ ಬಯಸುವವರಿಗೆ ಯಾವಾಗಾಲೂ ಒಳ್ಳೆಯದೇ ಆಗುತ್ತದೆನ್ನುವುದಕ್ಕೆ ನಂಜಮ್ಮನ ಶಾನುಭೊಗಿಕೆ ಮೈದುನನ ಪಾಲಾಗದಿರುವುದೇ ಸಾಕ್ಷಿ.

ತಾನೊಂದು ಬಗೆದರೆ ದೈವ ಇನ್ನೊಂದು ಬಯಸಿದಂತೆ, ಎಲ್ಲವು ಒಳ್ಳೆಯದಾಗುವ ಹಂತದಲ್ಲಿ, ದೈವ ಪ್ಲೇಗೆಂಬ ಮಹಾಮಾರಿಯ ರೂಪದಲ್ಲಿ ಬಂದು ಕಷ್ಟಗಳೆ ನಿನ್ನ ಸಂಗಾತಿಗಳೆಂದು ನೆನಪಿಸುತ್ತವೆ. ಕರುಳಿನ ಕುಡಿಗಳು ಕಣ್ಣೆದುರೇ ಪ್ಲೇಗಿಗೆ ಬಲಿಯಾದಾಗ ನಂಜಮ್ಮನ ಕರುಳಿನ ಕೂಗು ಮೂಕವೇದನೆಯಾಗುತ್ತದೆ. ಜೀವನದೊಂದಿಗೆ ಸಂಘರ್ಷದಲ್ಲಿರುವಾಗಲೇ ಪ್ಲೇಗಿಗೆ ಬಲಿಯಾಗುವ ನಂಜಮ್ಮ ನಮಗೆ ಛಲವಾದಿಯಾಗಿ ಕಾಣಿಸುತ್ತಾಳೆ.

ಕಷ್ಟಗಳು ಬಂದರೆ ಎದೆಗುಂದದೆ ಎದುರಿಸಿದ ನಂಜಮ್ಮ ನಮಗೆ ಆದರ್ಶವಾಗಲಿ. ನಂಜಮ್ಮನಂಥನ ಸ್ವಾಭಿಮಾನಿಗಳು ಸಿಕ್ಕರೆ, ಗೌಡರಂಥಹ ಸಹಾಯಮಾಡುವ ಉದಾರ ಹೃದಯ ನಮ್ಮದಾಗಲಿ.

ಪುಸ್ತಕಗಳನ್ನು ಬರೀ ಮನರಂಜನೆಗಾಗಿ ಮಾತ್ರ ಓದದೇ ಆವುಗಳಲ್ಲಿನ ಒಳ್ಳೆಯತನ ಜೀವನದಲ್ಲಿ ಆಳವಡಿಸಿಕೊಳ್ಳುವಂತಾಗೋಣ.

ಬೀಚಿ ಹೇಳಿದಂತೆ; ಪೂಜೆ ಮತ್ತು ಪುಸ್ತಕದ ಓದಿಂದ ಪ್ರಗತಿ ಕಾಣದಿದ್ದರೆ, ಪೂಜೆ ಮಾಡಿದ್ದು ಮತ್ತು ಪುಸ್ತಕ ಓದಿದ್ದು ಎರಡು ನಿಷ್ಪ್ರಯೋಜಕ.

ವಿಂದುಪುತ್ರ

ಎಲ್ಲಿ ಹೋದ್ಯಪ್ಪ ನನ್ನ ಬಿಟ್ಟು? 
ಮನೆ ಮುಂದೆ ಗಾಡಿ ಧೂಳು ತಿನ್ನುತ್ತಿದೆ.
ರೌಂಡ್ಸ ಕರ್ಕೊಂಡು ಹೋಗಲು ಯಾರು ಇಲ್ಲ.
ಕೂತಲ್ಲೇ ಕೊಳಿಯುತ್ತಿದೆ ದಿನಪತ್ರಿಕೆ.
ಪುಟಾಣಿ ವಿಜಯ ನನಗೆ ಓದುವುದು ಇನ್ಯಾರು.
ಅಮ್ಮನಿಗೆ ತುಂಬಾ ಕೆಲ್ಸ, ಶಾಲೆಗೆ ತಡವಾಗಿದೆ.
ನೀನ್ ಇನ್ನು ಮಲಗಿದ್ದೀಯ?
ಸೂರ್ಯ ಮುಳುಗೋದು ತಪಿಸ್ಲಿಲ್ಲ, 
ಪಾರ್ಕ್ಗೆ ಕರ್ಕೊಂಡು ಹೋಗಲು ನೀನಿಲ್ಲ.
ಹುಟ್ಟು ಹಬ್ಬ ಬಂದಿದೆ ಹೇಳದೆ ಕೇಳದೆ
ಅದಕ್ಕೇನಿದೆ ಬೆಲೆ ನೀನಿಲ್ಲದೆ.

ಎಲ್ಲಿ ಹೋದ್ಯಪ್ಪ ನನ್ನ ಬಿಟ್ಟು?
ಅವತ್ತು ಆ ದುಬಾರಿ ಕಾರು ಕೇಳಿದ್ದಕ್ಕೆ ಕೋಪನಾ?
ಇಲ್ಲಾ, ಗಣಿತದಲ್ಲಿ ಕಮ್ಮಿ ಅಂಕ ಗಳಿಸಿದಕ್ಕಾ?
ಲೈಟ್ ಆಫ್ ಮಾಡೋದು ಮರೆತೊಗುತ್ತೆ, ಕೋಪನಾ? 
ನೀನೆ ಹೇಳಿದಂತೆ ಆಗ್ತೀನಿ ಡಾಕ್ಟರೋ ಇಂಜಿನಿಯರೋ, ಬಾರಣ್ಣ. 
ಅಮ್ಮನ ಖಾಲಿ ಕತ್ತು ಹಣೆ ನೋಡಕ್ಕೆ ಚೆನ್ನಾಗಿಲ್ಲ.
ಬಾರಪ್ಪ ಕಡಿಮೆ ಬೆಲೆಯ ಸೀರೆ, ಪ್ಯಾಂಟೇ ಸಾಕು.
ಮತ್ತೆ ಬಂತು ದಸರಾ ಹಬ್ಬ. 
ಸೂತಕವಂತೆ, ಹಬ್ಬ ಇಲ್ಲವಂತೆ ದೇವಸ್ಥಾನ ಇಲ್ಲವಂತೆ.
ಸೂತಕ ಕಳೆದ ಮೇಲೆ ಬರ್ತೀಯ ಅಪ್ಪ?

ಎಲ್ಲಿ ಹೋದ್ಯಪ್ಪ ನನ್ನ ಬಿಟ್ಟು?
‘ನಾವೆಲ್ಲ ಇದ್ದೀವಿ’, ಅಂತ ಚಿಕ್ಕಪ್ಪ ದೊಡ್ಡಪ್ಪ. 
ತಂದೆಯಂತಿರುವರು ತಂದೆಯಾಗುವರೇ?
ಚಿಕ್ಕವಳoತೆ, ಮರೆತುಬಿಡ್ತೀನಂತೆ.
ಹೇಗಪ್ಪಾ ಮರೆಯಲಿ ನನ್ನನ್ನು ನಾನೆ? 
ನೀ ಹೇಳಿದಾಗೆ ಕೇಳುವೆ, ಬರುವೆಯಾ? 
ಹಠಮಾಡದೆ ನುಂಗುವೆ ಮುದ್ದೆ, ಮಾತ್ರೆ, ಬರುವೆಯಾ? 
ಕೇಳಲ್ಲಾ ಕೇಕು ಚಾಕ್ಲೇಟು, ಬರುವೆಯಾ? 
ತಮ್ಮನಿಗೆ ಹೊಡಿಯಲ್ಲ ಇನ್ಮೇಲೆ, ಬರುವೆಯಾ? 
ನನಗೇನು ತಿಳಿತಿಲ್ಲ. ನಿಂಗೆ ಆಯಸ್ಸು ಕಮ್ಮಿ ಅಂತೆ.
ನಂದ್ರಲ್ಲಿ ಅರ್ದ ಆಯಸ್ಸು ಕೊಡುವೆ. ಬರುವೆಯಾ ಆಗ?

ನಮ್ಮೂರಿನಿಂದ ನಗರಕ್ಕೆ ಸಂಚರಿಸುವ ಬಸ್ಸು ಅದೊಂದೆ. ಕೆಂಪು ಬಣ್ಣ, ಜೋತು ಬಿದ್ದ ಫಲಕ, ನನ್ನ ನಾಲಿಗೆಯಂತೆ ಅಲಗಾಡುವ ಸೀಟುಗಳು, ಸುಮಾರು ನಲವತ್ತು-ನಲವತ್ತೈದು ವಯಸ್ಕರ ಡ್ರೈವರ್, ಅವರಿಗಿಂತ ಕಿರಿಯ ವಯಸ್ಸಿನವರಾದ ಕಂಡಕ್ಟರ್.

ನಗರದಿಂದ ಸುಮಾರು ಮೂವತ್ತು ಮೈಲಿಗಳಷ್ಟು ದೂರಕ್ಕೆ ನಮ್ಮೂರು. ನಗರಕ್ಕೂ ನಮ್ಮ ಊರಿಗೂ ಜನ ಜಂಗುಳಿಗೆ ಅಷ್ಟೇನು ವ್ಯತಾಸವಿಲ್ಲ, ಪರಿಸರವನ್ನು ಬಿಟ್ಟು.
ಹಳ್ಳಗಳೇನು, ದಿನ್ನೆಗಳೇನು... 
ಬಸ್ಸು ಹಳ್ಳಗಳನ್ನು ದಪ್ಪ್ ಎಂದು ಇಳಿಸಿದಾಕ್ಷಣ, ನನ್ನ ಎದೆ ಬಡಿತ ಒಂದೇ ಸಮನೆ ಭಾರತದ ಚಿತ್ರಪಟದಂತೆ ಉತ್ತರದಿಂದ ದಕ್ಷಿಣಕ್ಕೆ ಇಳಿಜಾರುವಂತೆ ಮುಲಾಜಿಲ್ಲದೆ ಇಳುದುಬಿಡುತ್ತದೆ. ಅದೊಂಥರಾ, ಸುಂದರ ಹುಡುಗಿಯನ್ನು ನೋಡಿದ ತಕ್ಷಣ ಮನಸ್ಸಿನಲ್ಲಿ ಆಗುವ ದ್ವಂದ್ವದಂತೆ.

ಬಸ್ಸಿನಲ್ಲಿ ಸರಿಯಾಗಿ ಇದ್ದಿದ್ದು ಕಿಟಕಿಗಳು ಮಾತ್ರ. 
ಕಿಟಕಿ ಪಕ್ಕದ ಸೀಟಿನಲ್ಲಿ ಕುಳಿತರೆ, ಮರಗಳ ನಡುವೆ, ಹಳ್ಳಗಳ ಒಳಗೆ, ಬಯಲಿನ ಮಧ್ಯೆ ಹೋಗುವಾಗ
ನನ್ನ ಜೀವನವೇ ಒಮ್ಮೆಗೆ ಕಣ್ಮುಂದೆ ಸಾಗಿ ಹೋಗುತ್ತದೆ, ಓಡುತ್ತಿರುವ ಚಿತ್ರಪಟಗಳಂತೆ. ಹಿಂದಕ್ಕೆ ತಿರುಗಿದರೂ ಮುಂದಕ್ಕೆ ತಿರುಗಿದರೂ ಒಂದೇ ಪದಬಳಕೆ.

**ನೆನಪುಗಳೇ* ನೀವೇಕೆ ಹೀಗೆ?ಸುಮ್ಮನಿದ್ದ ಮನಕೆ ತರುವಿರಿ ಬೇಗೆ, ನಗುವಿನ ಮುಖವಾಡ ಹೊತ್ತು ತಿರುಗಿದರು,ಹಳೆಯ ನೆನಪುಗಳು ಕಾಡದೇ ಇರದು.

ಸುಂದರ ಕ್ಷಣಗಳ ಆಗರ ಈ ಬದುಕು,

ನೋವಿನ ನೆನಪು ಇಲ್ಲಿ ಏಕಿರಬೇಕು?

ಎಲ್ಲವ ಮರೆತು ಮುನ್ನಡೆದರೆ ಆಯಿತು,

ಬಾಳೊಂದು ಸುಂದರ ಉದ್ಯಾನ ಆದೀತು.

ಕಷ್ಟಗಳು ಯಾರಿಗಿಲ್ಲ ಸ್ವಾಮಿ,

ಮೆಟ್ಟಿನಿಂತರೆ ಸ್ವಗ೯ವೇ ಈ ಭೂಮಿ,

ಪ್ರತಿ ದಿನವು ಆಗಿರಲಿ ವಿಜಯದಶಮಿ,

ಸಾಧಿಸಬೇಕು ಸೇರುವ ಮುಂಚೆ ರುದ್ರಭೂಮಿ

ಯಾರಿದ್ದರೇನು ಜೊತೆಯಲಿ ಕಷ್ಟ ಬಂದಾಗ,

ಸಾಗುತ ಲೇ ಇರಬೇಕು ಜೀವನ ಸರಾಗ,

ತಿಳಿದರೆ ಜೀವನ ಕಹಿ ಸತ್ಯ ಬೇಗ,

ತಡೆಯುವರಾರು ನಮ್ಮ ಕಡೆ ಬರುವ ಯೋಗ.*

ಇಂತಿ

ಕೆ.ಚರಣ್ ಕುಮಾರ್

ಚಾಮರಾಜಪೇಟೆ

"ದೋಸೆಗೆ ಅಕ್ಕಿ ಆಮೇಲೆನೇ ನೆನಸಿದ್ರಾಯ್ತು ಮೊದಲು ಒಂದ್ ಸುತ್ತು ವಾಕಿಂಗ್ ಮಾಡೇ ಬರೋಣ" ಅನ್ನುತ್ತಾ ನಿನ್ನೇ ತಾನೆ ಒಗೆದು ಒಣಗಿ ಹಾಕಿದ್ದ ನವಿಲು ಬಣ್ಣದ ಕುರ್ತಾ ಹಾಕೊಂಡ್ಳು ತೀರ್ಥ.

ಒಬ್ಬೊಬ್ಬಳೆ ದೊಡ್ಡಕ್ಕೆ ಮಾತಾಡ್ಕೊಳ್ಳೊದು ರೂಡಿಯಾಗ್ಬಿಟ್ಟಿದೆ ತೀರ್ಥಂಗೆ. ಗಂಡ ಮಗ ಇಬ್ರೂ ಮನೇಲಿರೋದೆ ಕಮ್ಮಿ.ಇದ್ರೂನು ಮಾತನಾಡೋ ಜಾಯಮಾನದವ್ರೇ ಅಲ್ಲ.ಮನೆ ತುಂಬ ಮೌನ ಸಹಿಸಕಾಗಲ್ಲ. ಭೂತ ಬಂಗಲೆ ಹಂಗೆ ಬಿಕೋ ಅನ್ಸುತ್ತೆ. ಅದಕ್ಕೆ ಮನಸ್ಸಲ್ಲಿ ಅನ್ಸೋದನ್ನೆಲ್ಲ ಮಾತುಗಳಲ್ಲಿ ಹೇಳಿಬಿಡ್ತಾಳೆ.ಮಧ್ಯಾನ್ಹದ ಹೊತ್ತಲ್ಲಿ ಬೇಕೆಂತಲೆ ದೊಡ್ಡ ಸದ್ದಿನೊಂದಿಗೆ ಎತ್ತಿ ಎತ್ತಿ ಬಟ್ಟೆ ಒಗೆಯೋದು.

ರವಿವಾರದ ದಿನ ಗಂಡ ಮಗ ಮನೇಲಿರ್ತಾರೆ.

"ಅಮ್ಮ, ಯಾಕೆ ಯಾವಾಗ್ಲೂ ಸದ್ದು ಮಾಡ್ತಿರ್ತೀಯ. ಪ್ಲೀಸ್ ಸ್ವಲ್ಪ ಹೊತ್ತು ಸುಮ್ಮನೆ ಕೂತ್ಕೊ" ಮಗ ರೇಗೋದೆ ಜಾಸ್ತಿ.

"ಬೆಂಗ್ಳೂರಲ್ಲಿ ಹೇಳಕಾಗಲ್ಲ. ಮೊನ್ನೆಯಿಂದ ಮಳೆ ಬೇಗ್ನೆ ವಾಪಸ್ ಬಂದ್ಬಿಡೋಣ", ಗೇಟ್ ಸರಿಸಿ ಹೊರಗೆ ಹೆಜ್ಜೆಯಿಟ್ಟಳು. ತಣ್ಣಗೆ ಗಾಳಿ ಬೀಸುತ್ತಿತ್ತು. ಮಳೆಗೂ ಚಳಿಗೂ ಮಧ್ಯದ ಶರದ್ ಋತು. ಆಹ್ಲಾದಕರವಾದ ವಾತಾವರಣ. ಗಿಡಕ್ಕೆಲ್ಲ ಬಣ್ಣ ಬಣ್ಣದ ಹೂ ಬಿಟ್ಟಿತ್ತು. ತರ್ಕಾರಿ ಅಂಗಡಿಯ ಅಜ್ಜಿ ಬೊಚ್ಚು ಬಾಯಲ್ಲಿ ನಗೆ ಬೀರುತ್ತಾ "ತಗೊಳಮ್ಮ ಒಳ್ಳೆ ಹರಿವೆ ಸೊಪ್ಪು. ಕಂಡ್ರೆ ಕೊಡೋಣ ಅಂತ ಎತ್ತಿಟ್ಟಿದ್ದೆ" ಅಂತ ಕೂಗಿ ಕರೆದಳು.

"ಅಂಗಡಿ ರಿಪೇರಿ ಕೆಲಸ ಶುರು ಮಾಡ್ಬೇಕಮ್ಮಾ.ಮತ್ತೆರ್ಡು ದಿನದಿಂದ ಈ ಮಳೆ ಕಣ್ಣಾಮುಚ್ಚಾಲೆ ಆಡ್ದಂಗೆ ಮಾಡ್ತಿದೆ ; ಕೆಲಸದವರು ಬಂದು ವಾಪಸ್ ಹೋಗೊಂಗಾಯ್ತು ಮೊನ್ನೆ"....

ರಿಪೇರಿಯಾಗ್ಬಿಕಿರೋ ಅಂಗಡಿ, ಓದೋದ್ ಬಿಟ್ಟು ಡ್ರೈವರ್ ಆಗ್ತೀನಿ ಅನ್ನೊ ಮೊಮ್ಮಗನ ಬಗ್ಗೆ ಆಗೀಗ ಮುದುಕಿ ಅವಲತ್ತುಕೊಳ್ತಾಳೆ ತೀರ್ಥಳ ಬಳಿ. ಅವಳ ಮರುಕ ಕೇಳಿ ಎರ್ಡು ಸಮಾಧಾನದ ಮಾತನಾಡಿದ್ರೆ ತೀರ್ಥಳಿಗೇನೋ ಸಂತೃಪ್ತಿ. ಬಹುಶಃ ಅವ್ಳಕ್ಕಿಂತ ತನ್ ಜೀವನ ಚೆನ್ನಾಗಿದೆ ಅನ್ನೋ ಒಳ ಮನಸ್ಸಿನ ಅರ್ಥವಾಗದ ಭಾವನೆ ಇರ್ಬಹುದು .

ವಾಕಿಂಗ್ ಮಾಡೋವಾಗ ಜಾಸ್ತಿ ಮಾತಾಡೋದು ಇಷ್ಟವಾಗಲ್ಲ ಅವಳಿಗೆ. ದಿನಾಲೂ ಮಿಶ್ರ ತಳಿಯ ಸಾಕು ನಾಯಿ ಕರ್ಕೊಂಡು ವಾಕಿಂಗ್ ಬರೋ, ಹೆಸರು ಗೊತ್ತಿಲ್ಲದ ದಪ್ಪನೆಯ ಹೆಂಗ್ಸು ಎದುರಾದಳು. ಅವ್ಳು ತೀರ್ಥ ಏನಾದ್ರೂ ಮಾತಾಡಿಸ್ತಾಳ ಅಂತ ನಿರೀಕ್ಷೆಯ ಕಣ್ಣಲ್ಲಿ ದಿಟ್ಟಿಸಿ ನೋಡಿದ್ಳು. ಚಿಕ್ಕ ನಗು ಸೂಸಿ ಮುಂದೆ ನಡೆದು ಬಂದ ತೀರ್ಥ, ನಂಗೆ ತುಂಬಾ ಕೊಬ್ಬು ಅಂದ್ಕೊಳ್ತಾರೆ ತುಂಬ ಜನ ಅಂತ ಮನದಲ್ಲೇ ನಕ್ಕಳು..

ನಡೆತಾನೆ ಇದ್ಳು.ಮನ್ಸಲ್ಲಿ ಮತ್ತೇನೂ ಯೋಚನೆ ಬರ್ಲಿಲ್ಲ. ಜನರ ಮುಖ ನೋಡದೆ ಬರೀ ಕಟ್ಟಡದ ಗೇಟುಗಳನ್ನೆ ನೋಡ್ತಾ ಮುಂದೆ ಹೋದಳು. ಚಿಕ್ಕ ಮನೆ ಮುಂದೆ ಇವತ್ತು ಎಂಟರಿಂದ ಒಂದು ಚುಕ್ಕಿಯ ರಂಗೋಲಿ ಬಿಡ್ಸಿದ್ದು ಇಷ್ಟವಾಯ್ತವಳಿಗೆ. ಹೆಜ್ಜೆ ಹಾಕ್ತಾ ಮುಂದೆ ಹೋಗ್ತಿದ್ದಂತೆ ಸೂರ್ಯನೂ ಮುಳುಗತೊಡಗಿದ್ದ. ಪಾನಿಪುರಿ ಗಾಡಿಯ ಕೊತ್ತಂಬರಿ ಸೊಪ್ಪಿನ ಕಂಪಿಗೆ ಮನಸ್ಸು ತುಂಬಿ ಬಂದಂಗಾಯ್ತು. ನಡೆವ ವೇಗ ಹೆಚ್ಚಾದಂತೆ ಮನಸ್ಸು ಹಗುರ ಅನ್ನಿಸ್ತಿತ್ತು.ಈ ದಾರಿ ಈ ಹೆಜ್ಜೆ ಮುಗಿಲೇ ಬಾರ್ದು ಅನ್ಸೋದಕ್ಕೂ ರಸ್ತೆ ಮುಗಿದು ಮುಂದೆ ಹೋಗಲು ದಾರಿ ಇಲ್ಲ ಅನ್ನೋದಕ್ಕೂ ಸರಿಯಾಯ್ತು. ಆಹ್! ವಾಪಸ್ ಹೋಗ್ಬೇಕು ನಾನಿನ್ನು ಅನ್ನೋ ಹತಾಶೆಯ ಭಾವವೊಂದು, ಜಗತ್ತು ಇಲ್ಲಿಗೆ ಇವತ್ತಿಗೆ ಅಂತ್ಯವಾಯ್ತು ಅನ್ನೋ ತರದ ಯಾತನೆ ಕೊಡತ್ತೆ ದಿನಾಲು ಅವ್ಳಿಗೆ.

ಮನೆ ಕಡೆ ವಾಪಸ್ ಹೆಜ್ಜೆ ಹಾಕಲು ಶುರು ಮಾಡಿದ್ಳು.ಮನೆ ಮುಟ್ಟಿ ಗೇಟ್ ತೆಗೀತಿದ್ದಂತೆ, "ಅಯ್ಯೋ ಹಾಲು ಕಾಯ್ಸೋದಕ್ಕೆ ಮರೆತ್ಬಿಟ್ಟೆ.ಹಾಳಾಗ್ಬಿಟ್ಟರೆ" .... ಅಂತ ಮನೆಯೊಳಗೆ ಕಾಲಿರಿಸಿದಳು.

"ಅಮ್ಮ ನಿಂಗೆ ಮನಸ್ಸಲ್ಲೇ ಮಾತಾಡ್ಕೊಳ್ಳೋಕೆ ಬರಲ್ವಾ. ಯಾಕೆ ಹಂಗ್ ವಟಗುಡ್ತೀರ್ತಿಯ "ಮಗ ಮೊಬೈಲ್ ಹಿಡಿದು ಕೂತವನು ತಲೆ ಎತ್ತಿ ನೋಡದೆಯೇ ಕೇಳಿದ.

ಗಂಡ ಅವ್ಳ ಮುಖ ನೋಡ್ತಾ ಮುಸಿ ಮುಸಿ ನಗುತಿದ್ದ. ಅವ್ಳೇನೂ ಮಾತಾಡದೆ ನಕ್ಕು ಅಡುಗೆ ಮನೆ ಕಡೆ ಹೋದಳು.

"ಶುಂಟಿ ಕಾಫಿ"

ನಡುದಾರಿಯಲ್ಲಿ

ಹೀಗೊಂದು ಫಲಕ

ದಬಕ್ಕನೆ ಒಳಹೊಕ್ಕು

ಬಣಗುಡುವ ಗುಂಪಿನ

ಮಧ್ಯ ಮೆತ್ತಗೊಂದೊಂದೆ

ಗುಟುಕು ಹೀರುವಾಗ

ಆಹಾ! ಅದೇನೋ ಶಾಂತಿ

ಮನದಾಳದಲ್ಲಿ.

ಮೊನ್ನೆ ದೋಸೆ

ಹೊಯ್ಯುವಾಗ

ನನ್ನ ಕೈಗಳು ನನ್ನಮ್ಮನದೇ

ಪಡಿಯಚ್ಚೆನಿಸಿ

ನನ್ನ ಕೈಗಳಿಗೆ ನಾನೇ

ಮುತ್ತಿಟ್ಟುಕೊಂಡೆ.

ನಾನೆಂದರೆ ನನ್ನಮ್ಮನದೇ

ಮುಂದುವರಿಕೆ.

ನನ್ನನ್ನು ನಾನು

ಇಷ್ಟಪಡಲು

ಬಹುಷಃ ಇದೂ

ಒಂದು ಕಾರಣ.

ಕೆಲವೊಮ್ಮೆ ಪ್ರೀತಿಯ

ಗೆಳೆಯ ಗೆಳತಿಯರನ್ನೆಲ್ಲ

ಭೇಟಿಯಾಗಿ

ತುಂಬ ಹರಟುತ್ತೇನೆ.

ಕೆಲವೊಮ್ಮೆ ದಿವ್ಯ

ಏಕಾಂತದಲ್ಲಿ ಕುಳಿತು

ಮನಸು ತಣ್ಣಗೆನಿಸುವಷ್ಟು

ಬರೆಯುತ್ತೇನೆ.

ಊರ ಸಂತೆಯಿಂದ

ತಂದಿಟ್ಟ ಗಿರಗಿಟಲೆಗಳು

ಫ್ಯಾನಿನ ಗಾಳಿಗೆ

ಗಿರಕಿಹೊಡೆಯುವಾಗ

ಖುಶಿಯಾಗುತ್ತೇನೆ.

ಇಳಿಸಂಜೆಯ

ಜಿಟಿ ಜಿಟಿ ಮಳೆಯಲ್ಲಿ

ರಸ್ತೆಯುದ್ದಗಲಕ್ಕೂ

ಮುದ್ದಾಗಿ ತೆವಳುವ

ಎರೆಹುಳ ಕಂಡೀತೆ

ಎಂದು ಹುಡುಕತೊಡುಗುತ್ತೇನೆ.

ನನ್ನ ಅಪಾರ್ಟಮೆಂಟಿನ

ಬೀದಿಯಲ್ಲಿ ಯಾವ್ಯಾವ

ಮರಗಳಿವೆಯೆಂದೂ

ಯಾವ ಗಿಡಕ್ಕೆಷ್ಟು

ಮೊಗ್ಗು ಬಿಟ್ಟಿದೆಯೆಂಬ

ತುಂಬ ಖರಾರುವಕ್ಕಾದ

ಲೆಕ್ಕವಿದೆ ನನ್ನ ಬಳಿ.

ನಾನಿರುವುದೇ ಹೀಗೆ.

ಬದುಕೆಂದರೆ ಬೆರಗೆನಗೆ.

ಮತ್ತೆ ನನಗೀಗ

ಬರೀ ಮೂವತ್ತೈದು.

ಒಂಟಿ ಅವಿವಾಹಿತ

ಹೆಂಗಸೆನ್ನುತ್ತಾರೆ

ತುಂಬ ಜನ.

ಈ ಸಲ

ಊರಿಗೆ ಹೋದಾಗ

ಅಮ್ಮನ ಹಳೆ

ಟ್ರಂಕಿನ ಪುಸ್ತಕಗಳನ್ನೂ

ಅವಳೇ ಬರಿದ, ಯಾರೂ ಓದದ

ಅವಳ ಹಳೆ ಕವಿತೆಯ

ಹಾಳೆಗಳ ಧೂಳನ್ನೊಮ್ಮೆ

ಝಾಡಿಸಿಡಬೇಕು.

ನೆನೆದೊಡನೆ ನೀ ಬರುವೆ

ಎಂದು-ಎಂದೆಂದೂ

ಸಾಗಿದೆ ಬದುಕು

ನಿನ್ನಲ್ಲೆ ಮಿಂದು!

ಓ ನನ್ನ ಕಣ್ಣಬಿಂದು

ನೀ ನನ್ನ ಆಪ್ತಬಂಧು!

ನೋವಿಗೆ ಕಣ್ಣೀರಧಾರೆ

ನಲಿವಿಗೆ ಆನಂದಭಾಷ್ಪದ ಆಸರೆ

ನನ್ನಿಂದ ನೀನೆಂದೂ ಇರಲಾರೆ ಬೇರೆ

ನಿನ್ನಿಂದ ಸುಖ-ದುಃಖ ಮರೆಮಾಚಲಾರೆ

ನಿನ್ನಿರುವ ತೋರಿಕೆಗೆ

ನಿನಗೆ ನಾ ಅನಿವಾರ್ಯ

ಭಾವಗಳ ಬಣ್ಣಿಸಲು

ನನಗೆ ನೀ ಅನಿವಾರ್ಯ

ಕರೆದರೂ ಸ್ಪಂದಿಸದ

ಮಂದಿ ನೂರಾರು

ನೆನೆದರೇ ಸ್ಪಂದಿಸುವ

ಬಂಧು ನೀ ಮೇರು!

ಓ ನನ್ನ ಕಣ್ಣಬಿಂದು

ನೀ ನನ್ನ ಆಪ್ತಬಂಧು!

ಮಹೇಶ್ ವಿಕ್ರಂ ಹೆಗ್ಡೆಯ ಬಂಧನವಾಗಿ ಒಂದು ವಾರವೇ ಕಳೆದು ಹೋಯಿತು. ಜೈನ ಮುನಿಯೋರ್ವರ ಕುರಿತಂತೆ ಆತ ಮಾಡಿದ ಟ್ವೀಟನ್ನು ಸಮಾಜ ಕಂಟಕವೆಂದು ನಿರ್ಣಯಿಸಿ ರಾಜ್ಯ ಸಕರ್ಾರ ಅವರನ್ನು ಬಂಧನದಲ್ಲಿಟ್ಟಿದೆ. ಒಂದು ಟ್ವೀಟಿಗೆ ಇಷ್ಟು ಕಠಿಣ ಪ್ರತಿಕ್ರಿಯೆಯನ್ನು ನೀಡುವ ಅಗತ್ಯ ಮುಖ್ಯಮಂತ್ರಿಗಳಿಗೆ ಬಂದಿತಾದರೂ ಏಕೆ ಎಂಬುದೇ ದೊಡ್ಡ ಪ್ರಶ್ನೆ! ರಾಮನನ್ನು ಮತ್ತು ಹಿಂದೂ ಸಂಪ್ರದಾಯವನ್ನು ಸತತವಾಗಿ ನಿಂದಿಸುತ್ತಲೇ ಬಂದ ಭಗವಾನರ ವಿರುದ್ಧ ಏನೂ ಮಾಡದ ಸಕರ್ಾರ, ಯೋಗಿ ಆದಿತ್ಯನಾಥರ ಕುರಿತಂತೆ ಸುಳ್ಳು, ಅಶ್ಲೀಲ ಚಿತ್ರಗಳನ್ನು ಪ್ರಕಟಿಸಿದ ಪ್ರಭಾ ಬೆಳವಂಗಲ ಮೇಲೆ 20 ಕೇಸುಗಳಿದ್ದರೂ ತಲೆಕೆಡಿಸಿಕೊಳ್ಳದ ಸಕರ್ಾರ ಮಹೇಶರನ್ನು ಒಂದೇ ಒಂದು ಕಂಪ್ಲೆಂಟಿಗೆ ಬಂಧಿಸಿ ಎಳೆದೊಯ್ದಿದೆ. ಅವರನ್ನು ಕೇರಳದವರೆಗೂ ಕರೆದೊಯ್ದು ಅವರು ನಡೆಸುತ್ತಿದ್ದ ಪೋಸ್ಟ್ಕಾಡರ್್ ಎಂಬ ಸುದ್ದಿ ಮಾಧ್ಯಮವೊಂದನ್ನು ಮುಚ್ಚಿ ಹಾಕಬೇಕೆಂಬ ಧಾವಂತಕ್ಕೆ ರಾಜ್ಯ ಸಕರ್ಾರ ಬಿದ್ದದ್ದು ಅಚ್ಚರಿಯೆನಿಸುವಂತದ್ದು! ಫೇಕ್ನ್ಯೂಸ್ ಎಂಬ ಗುರಾಣಿಯನ್ನು ಬಳಸಿ ರಾಜ್ಯಸಕರ್ಾರ ಬಲಪಂಥೀಯರನ್ನೂ ಮೋದಿ ಸಮರ್ಥಕರನ್ನೂ ಮಟ್ಟಹಾಕಲು ಹೊರಟಿರುವುದು ಅವರ ಬೌದ್ಧಿಕ ದಿವಾಳಿತನಕ್ಕೆ ಹಿಡಿದ ಕೈಗನ್ನಡಿ.

ಇಂಟರ್ನೆಟ್ನ ಕ್ರಾಂತಿಯೊಂದಿಗೆ ನ್ಯೂಸ್ ಮತ್ತು ಫೇಕ್ನ್ಯೂಸ್ಗಳು ಸಮ-ಸಮಕ್ಕೆ ಬೆಳೆದುನಿಂತಿವೆ. ಹಾಗಂತ ಫೇಕ್ನ್ಯೂಸ್ಗಳು ಇಂಟರ್ನೆಟ್ಟಿನದ್ದೇ ಕೊಡುಗೆ ಎಂದೇನಿಲ್ಲ. ಹಾಗೆ ನೋಡಿದರೆ ಮಾಹಿತಿ ತಂತ್ರಜ್ಞಾನದ ಕ್ರಾಂತಿಯ ನಂತರ ದಶಕಗಳಷ್ಟು ಕಾಲ ಎಡಪಂಥೀಯರು ಹೇಳಿಕೊಂಡು ಬಂದದ್ದು ಸುಳ್ಳೆಂಬುದನ್ನು ಸಾಬೀತು ಪಡಿಸಲು ಸಾಧ್ಯವಾಯಿತು. ಫೇಕ್ನ್ಯೂಸ್ ಅನ್ನೋದನ್ನು ಆಧಾರವಿಲ್ಲದ, ಸತ್ಯವಿಲ್ಲದ ಗಾಳಿ ಮಾತು ಎನ್ನಬಹುದೇನೋ! ಸಿನಿಮಾ ನಟರು ಇದನ್ನು ಗಾಸಿಪ್ ಅಂತ ಕರೆದುಕೊಳ್ಳುತ್ತಾರೆ ಮತ್ತು ಅದನ್ನು ಆನಂದಿಸುತ್ತಾರೆ. ರಾಜಕೀಯದ ವಿಚಾರಕ್ಕೆ ಬಂದಾಗ ಮಾತ್ರ ಇದು ಆನಂದಿಸುವ ಮಟ್ಟವನ್ನು ಮೀರಿಬಿಡುತ್ತದೆ. ಒಬ್ಬ ರಾಜಕಾರಣಿಯ ಭವಿಷ್ಯವೇ ಮಸುಕಾಗುವಷ್ಟು ಫೇಕ್ನ್ಯೂಸ್ಗಳು ಪ್ರಭಾವ ಬೀರಬಲ್ಲವು. ಪಶ್ಚಿಮ ಫೇಕ್ನ್ಯೂಸ್ನ ಜನಕ. ನಮ್ಮೊಳಗೆ ಸುಳ್ಳನ್ನು ಬಿತ್ತುವುದು, ಸತ್ಯವನ್ನು ತಿರುಚುವುದು ಇವೆಲ್ಲವನ್ನೂ ಆರಂಭಿಸಿದ್ದು ಯುರೋಪಿಯನ್ನರೇ! ಆರ್ಯ ಎಂಬ ಹೊಸ ಪದವನ್ನು ಸೃಷ್ಟಿಸಿ, ಅದನ್ನೇ ವ್ಯಾಪಕವಾಗಿ ಬಳಕೆ ಮಾಡುತ್ತ ಇಡಿಯ ಭಾರತದಲ್ಲಿ ಆರ್ಯ-ದ್ರಾವಿಡ ಭೇದವನ್ನು ಬಿತ್ತಿದ್ದು ಪಶ್ಚಿಮದ ಕ್ರಿಶ್ಚಿಯನ್ ಮಿಶಿನರಿಗಳೇ. ಭಾರತವನ್ನು ಒಡೆಯಬೇಕೆಂದು ಅವರು ಸೃಷ್ಟಿಸಿದ ಒಂದು ಫೇಕ್ನ್ಯೂಸ್ ಯೂರೋಪನ್ನೇ ಚೂರುಮಾಡುವ ಹಂತಕ್ಕೆ ಬಂದಿತ್ತು. ಜರ್ಮನಿ ತನ್ನನ್ನು ತಾನು ಆರ್ಯವೆಂದು ಕರೆದುಕೊಳ್ಳುತ್ತಾ ಸಾರ್ವಭೌಮತೆಯನ್ನು ಮೆರೆಸಲು ಹೋಗಿ ಒಂದು ಮಹಾಯುದ್ಧವೇ ನಡೆದುಹೋಯಿತು. ಈ ಸಮಾಜಕಂಟಕ ಫೇಕ್ನ್ಯೂಸನ್ನು ತಾನು ಮಾಡಿದ ತಪ್ಪು ಎಂದು ಯೂರೋಪು ಒಪ್ಪಿಕೊಂಡು ಆರ್ಯ-ದ್ರವಿಡ ವಾದ ಸುಳ್ಳೆಂದು ವೈಜ್ಞಾನಿಕವಾಗಿ ಸಾಬೀತು ಪಡಿಸಿತು. ಪಶ್ಚಿಮದವರೇನೋ ಇದನ್ನು ಸ್ವೀಕಾರ ಮಾಡಿ ಆರ್ಯರು ಭಾರತದ ಮೂಲನಿವಾಸಿಗಳೆಂಬುದನ್ನು ಒಪ್ಪಿಕೊಂಡರು. ಆದರೆ, ಭಾರತದವರಿಗೆ ಇನ್ನೂ ಅದನ್ನು ಒಪ್ಪಿಕೊಳ್ಳಲು ಸಾಧ್ಯವಾಗುತ್ತಿಲ್ಲ. ನಾವಿಂದಿಗೂ ಪ್ರತ್ಯೇಕ ದ್ರವಿಡ ರಾಷ್ಟ್ರದ ಬೇಡಿಕೆಯನ್ನು ಮಂಡಿಸುತ್ತಲೇ ಇದ್ದೇವೆ. ಬ್ರಿಟೀಷರ ಆಳ್ವಿಕೆಯ ಕಾಲಕ್ಕೆ ಈ ರೀತಿ ತಿರುಚಲ್ಪಟ್ಟ ಇತಿಹಾಸ ನಮ್ಮ ಪೂರ್ವಜರನ್ನು ಅರಿತು ನಾವೇ ಅಸಹ್ಯಪಟ್ಟುಕೊಳ್ಳುವಂತೆ ಮಾಡಿತು. ಸ್ವಾತಂತ್ರ್ಯ ಬಂದ ಮೇಲಾದರೂ ಬದಲಾಗಬೇಕಾಗಿತ್ತಲ್ಲ. ಭಾರತ ಈ ದೇಶವನ್ನು ಪ್ರೀತಿಸದ ಎಡಪಂಥೀಯರ ಕೈಗೆ ಸೇರಿತು. ಸಮಾಜವಾದವನ್ನು ಬೆಂಬಲಿಸುತ್ತೇನೆಂಬ ಧಾವಂತದಲ್ಲಿ ನೆಹರೂ ಕಮ್ಯುನಿಸ್ಟ್ ಸಿದ್ಧಾಂತದ ತೆಕ್ಕೆಗೆ ಹೋಗಿ ಬಿದ್ದರು. ಅದಾದ ಮೇಲೆಯೇ ಈ ದೇಶದಲ್ಲಿ ಜವಾಹರ್ಲಾಲ್ ನೆಹರೂ ವಿಶ್ವವಿದ್ಯಾಲಯದಂತಹ ಸಂಸ್ಥೆಗಳು ಶುರುವಾಗಿ ಅಲ್ಲಿ ಪದವಿ ಪಡೆದವರು ಅಧಿಕಾರಿಗಳಾಗಿ ಮಹತ್ವದ ಹುದ್ದೆಯನ್ನು ಅಲಂಕರಿಸಿದರು, ಉಪನ್ಯಾಸಕರಾಗಿ ಭಿನ್ನ-ಭಿನ್ನ ಕಾಲೇಜುಗಳಿಗೆ ನೇಮಕಗೊಂಡರು. ಇವರೇ ಪತ್ರಕರ್ತರಾದರು, ಕೆಲವೊಮ್ಮೆ ರಾಜಕಾರಣಿಗಳೂ ಆಗಿಬಿಟ್ಟರು. ಹೀಗಾಗಿ ಅಲ್ಲಿಂದಾಚೆಗಿನ ಪೀಳಿಗೆಗಳು ಭಾರತ ವಿರೋಧಿ ಚಿಂತನೆಗಳನ್ನು ಬಿತ್ತುವ, ಭಾರತ ವಿರೋಧಿ ಬೆಳೆ ತೆಗೆಯುವ ಪ್ರಬಲ ಪೀಳಿಗೆಯಾಗಿ ನಿಮರ್ಾಣಗೊಂಡಿತು. ಅದರಿಂದಾಗಿಯೇ ಒಂದು ಪೀಳಿಗೆಯ ಹಿಂದಿನ ಪತ್ರಿಕೆಗಳು, ಪತ್ರಕರ್ತರು ಇವರೆಲ್ಲರೂ ಹಿಂದುತ್ವವನ್ನು ಕಂಡರೆ ಉರಿಬೀಳುತ್ತಿದ್ದುದು. ಅನೇಕ ಪತ್ರಿಕೆಗಳಲ್ಲಂತೂ ಬಲಪಂಥೀಯ ವಿಚಾರಧಾರೆಗೆ ನಾಲ್ಕು ಸಾಲಿನಷ್ಟೂ ಜಾಗವಿಲ್ಲದಂತಹ ಪರಿಸ್ಥಿತಿ ಇತ್ತು. ಆದರೆ, ಮಾಹಿತಿ ಕ್ರಾಂತಿಯಾಗುತ್ತಿದ್ದಂತೆ ಹೊಸ ಪೀಳಿಗೆ ಪತ್ರಿಕೋದ್ಯಮಕ್ಕೆ ಬಂತು. ಸತ್ಯದ ಹುಡುಕಾಟಕ್ಕೆ ತಮ್ಮನ್ನು ತಾವು ತೊಡಗಿಸಿಕೊಂಡ ಈ ಪೀಳಿಗೆಗೆ ತಮ್ಮ ಹಿಂದಿನವರು ಹೇಳಿದ್ದೆಲ್ಲ ಸುಳ್ಳೆಂದು ಅರಿವಾಗುವಾಗ ಆಘಾತ ಕಾದಿತ್ತು. ಹಿಟ್ಲರ್ನ ಚಿಂತನೆಗಳ ಪ್ರಚಾರದ ಜವಾಬ್ದಾರಿ ಹೊತ್ತಿದ್ದ ಗೋಬೆಲ್ ‘ಒಂದು ದೊಡ್ಡ ಸುಳ್ಳನ್ನೇ ಪದೇ ಪದೇ ಹೇಳುತ್ತಿದ್ದರೆ ಅದೇ ಸತ್ಯವಾಗಿಬಿಡುತ್ತದೆ’ ಎಂದಿದ್ದನಂತೆ. ಅದೇ ಮಾತನ್ನು ಮತ್ತೆ-ಮತ್ತೆ ಉಚ್ಚರಿಸುತ್ತಲೇ ಕಮ್ಯುನಿಸ್ಟರು ಮನಸೋ ಇಚ್ಛೆ ಸುಳ್ಳುಗಳನ್ನು ಹೇಳಿ ಅದನ್ನು ನಂಬಿಸಿಯೂ ಬಿಟ್ಟರು. ಅಚ್ಚರಿಯೇನು ಗೊತ್ತೇ? ಇತ್ತೀಚೆಗೆ ಕೆಲವರು ನಡೆಸಿರುವ ಸಂಶೋಧನೆಯ ಪ್ರಕಾರ ಗೊಬೆಲ್ ಆ ಮಾತು ಹೇಳಿರುವುದೇ ಸುಳ್ಳಂತೆ!

ಫೇಸ್ಬುಕ್ಕು, ವಾಟ್ಸಪ್, ಟ್ವಿಟರ್ ಮತ್ತು ಯೂಟ್ಯೂಬ್ಗಳು ಈ ಹೊಸ ಪೀಳಿಗೆಗೆ ವರದಾನವಾಗಿ ಬಂದಿದೆ. ಯಾರಾದರೂ ಒಬ್ಬ ಸಂಪಾದಕ ‘ನಿನ್ನ ಬರವಣಿಗೆಗೆ ಪತ್ರಿಕೆಯಲ್ಲಿ ಜಾಗ ಕೊಡುವುದಿಲ್ಲ’ ಎಂದಾಗ ಆತ ಬೇಸರಿಸಿಕೊಳ್ಳಲಿಲ್ಲ. ತಾನೇ ಫೇಸ್ಬುಕ್ ಖಾತೆಯನ್ನು ತೆರೆದ, ಅದಕ್ಕೆ ತಾನೇ ಸಂಪಾದಕನಾದ, ವರದಿಗಾರನಾದ, ಬರಹಗಾರನಾದ, ಓದುಗರಾರೂ ಇಲ್ಲವೆಂದರೆ ತಾನೇ ಓದುಗನೂ ಆಗಿಬಿಟ್ಟ! ಅನೇಕ ಬಾರಿ ಈ ಹೊಸ ಪೀಳಿಗೆಯ ತರುಣರು ಈ ಎಡಪಂಥೀಯರು ಇಷ್ಟೂ ದಿನ ಹಬ್ಬಿಸಿದ್ದ ಸುಳ್ಳುಗಳನ್ನು ಒಂದೊಂದಾಗಿ ಬಯಲಿಗೆ ತಂದು ಬೆತ್ತಲಾಗಿ ನಿಲ್ಲಿಸಿಬಿಟ್ಟರು. ಆದರೆ ಇದರೊಟ್ಟಿಗೆ ಅನೇಕ ಬಾರಿ ಸುಳ್ಳು ಸುದ್ದಿಯೂ ಸೇರಿಕೊಳ್ಳಲಾರಂಭಿಸಿತು. ಹೀಗಾಗಿ ಅಂತಜರ್ಾಲದ ಸಮುದ್ರದಲ್ಲಿ ಸತ್ಯವೆಂಬ ಮುತ್ತನ್ನು ಹೆಕ್ಕಿ ತೆಗೆಯುವುದು ಸುಲಭ ಸಾಧ್ಯವಾಗಿರಲಿಲ್ಲ. ಆದರೂ ಇದು ಕುತ್ತಿಗೆಗೆ ಬರುವಷ್ಟು ಸಂಕಟವೇನೂ ಆಗಿರಲಿಲ್ಲ.
ಫೇಕ್ನ್ಯೂಸ್ನ ಅಸಲಿ ಬಣ್ಣ ವ್ಯಕ್ತವಾಗಿದ್ದು ಟ್ರಂಪ್ನ ಚುನಾವಣೆಯ ಸಂದರ್ಭದಲ್ಲಿ. ಹಿಲರಿಯ ತನ್ನ ವಿರುದ್ಧ ದಿನಕ್ಕೊಂದರಂತೆ ಪ್ರಕಟವಾಗುತ್ತಿದ್ದ ಸುಳ್ಳು ಸುದ್ದಿಗಳ ಕುರಿತಂತೆ ವಿವರಣೆ ಕೊಟ್ಟೂ ಕೊಟ್ಟೇ ಹೈರಾಣಾಗಿ ಹೋದಳು. ‘ಕೆಲವೇ ದಿನಗಳಲ್ಲಿ ಹಿಲರಿಯನ್ನು ಜೈಲಿಗೆ ತಳ್ಳುವ ನಿಮ್ಮ ಬಯಕೆ ಈಡೇರಲಿದೆ’ ಎಂಬ ಶೀಷರ್ಿಕೆಯಡಿ ಬಂದ ಲೇಖನವೊಂದು ಒಂದೂವರೆ ಲಕ್ಷದಷ್ಟು ಶೇರಾಗಿತ್ತು. ಟ್ರಂಪ್ರಂತಹವರು ಅಧ್ಯಕ್ಷ ಗಾದಿಯನ್ನೇರಬೇಕು ಎಂದು ಹಿಲರಿ ಹೇಳಿದ್ದಳೆಂಬ ಸುದ್ದಿಯೂ ಕೂಡ ಸಾಕಷ್ಟು ಸದ್ದು ಮಾಡಿತು. ವಾಷಿಂಗ್ಟನ್ ಡಿಸಿಯಲ್ಲಿ ಬಾಲಕಿಯರ ವೇಶ್ಯಾವಾಟಿಕೆಯನ್ನು ಹಿಲರಿ ನಡೆಸುತ್ತಿದ್ದಾರೆಂಬ ಸುದ್ದಿ 10 ಲಕ್ಷಕ್ಕೂ ಹೆಚ್ಚು ಜನರ ಪ್ರತಿಕ್ರಿಯೆಯನ್ನು ಪಡೆದುಕೊಂಡಿತ್ತು. ಅದು ಸುಳ್ಳೆಂದು ಸಾಬೀತು ಪಡಿಸಿದ ಸತ್ಯದ ಲೇಖನ ಒಂದು ಲಕ್ಷಕ್ಕೂ ಹೆಚ್ಚು ದಾಟಿರಲಿಲ್ಲ. ಆಶ್ಚರ್ಯವೇನು ಗೊತ್ತೇ? ಟ್ರಂಪರ ಪರವಾಗಿ ಬರುತ್ತಿದ್ದ ಈ ಲೇಖನಗಳ್ಯಾವುದನ್ನೂ ಬರೆಸಿದ್ದು ಟ್ರಂಪಲ್ಲ. ಬದಲಿಗೆ ಅಮೇರಿಕಾದಿಂದ ಸಾವಿರಾರು ಮೈಲು ದೂರದಲ್ಲಿರುವ ಆಜ್ಞೇಯ ಯೂರೋಪಿನ ಮೆಸಿಡೋನಿಯಾದ ತರುಣರು. ಮೆಸಿಡೋನಿಯಾದ ಜನಸಂಖ್ಯೆ 45 ಸಾವಿರಕ್ಕೂ ಹೆಚ್ಚಿಲ್ಲ. ಅಲ್ಲಿ ಚಿಕ್ಕ ಮಕ್ಕಳು ಕೆಲಸ ಮಾಡುವಂತಿಲ್ಲ ಎಂಬ ಕಾನೂನು ಇರುವುದರಿಂದ ವಿದ್ಯಾಥರ್ಿಗಳೆನಿಸಿಕೊಂಡವರು ಈ ರೀತಿಯ ಆಕರ್ಷಕ ಲೇಖನಗಳನ್ನು ಬರೆದು ಅದಕ್ಕೆ ಸಿಗುವ ಹಿಟ್ನಿಂದ ಜಾಹಿರಾತುಗಳ ಮೂಲಕ ಹಣ ಸಂಪಾದಿಸುತ್ತಿದ್ದರು. ಒಂದು ಹಿಟ್ನಿಂದ ಒಂದು ರೂಪಾಯಿ ಸಿಗುವಂತಾದರೂ ಹತ್ತು ಲಕ್ಷ ಹಿಟ್ಗಳಿಗೆ ಹತ್ತು ಲಕ್ಷ ರೂಪಾಯಿ ಆಯ್ತಲ್ಲ! ಮೆಸಿಡೋನಿಯಾದ 16-17 ರ ಪೋರರು 150 ಕ್ಕೂ ಹೆಚ್ಚು ಅಮೇರಿಕಾದ ವೆಬ್ಸೈಟುಗಳನ್ನು ನಿಮರ್ಿಸಿ ಅದರಲ್ಲಿ ಈ ಬಗೆಯ ಸುಳ್ಳು ಸುದ್ದಿಯನ್ನು ಹರಿಬಿಡುತ್ತಿದ್ದರು. ಅಂಥವರಲ್ಲೊಬ್ಬನನ್ನು ಮಾತನಾಡಿಸಿದಾಗ ಆತ, ‘ಫೇಸ್ಬುಕ್ ಮತ್ತು ಟ್ರಂಪ್ ಇವೆರಡೂ ಒಳ್ಳೇ ಹಣ ಗಳಿಕೆಯ ಮಾರ್ಗ’ ಎಂದಿದ್ದ. ಆಕರ್ಷಕ ಶೀಷರ್ಿಕೆಯನ್ನು ಕೊಟ್ಟು ಜನರ ಗಮನ ಸೆಳೆದರೆ ಹಣ ಗಳಿಕೆ ಖಾತ್ರಿ ಎಂಬುದು ಆ ವಿದ್ಯಾಥರ್ಿಗಳ ವಾದ.

ಅನೇಕರಿಗೆ ಈಗ ಫೇಸ್ಬುಕ್ ಮತ್ತು ಮೋದಿ ಹಣಗಳಿಕೆಯ ವಸ್ತುವಾಗಿಬಿಟ್ಟಿದ್ದಾರೆ. ಬಹುಶಃ ಮೋದಿಯ ಕುರಿತಂತೆ ಹರಿದಾಡುವಷ್ಟು ಫೇಕ್ ಸುದ್ದಿಗಳು, ಫೇಕ್ ಚಿತ್ರಗಳು ಇನ್ಯಾರ ಕುರಿತಂತೆಯೂ ಹರಿದಾಡಲಾರದು. ಎಡಪಂಥೀಯ ಚಿಂತಕರಿಗಂತೂ ಮೋದಿಯ ಕುರಿತಂತೆ ಪದೇ ಪದೇ ಸುಳ್ಳನ್ನು ಹೇಳುವುದೇ ಬಲುದೊಡ್ಡ ಚಟ. ಒಂದು ಕಾಲದಲ್ಲಿ ಅವರ ಪಾಲಿಗೆ ಬಡತನ, ಸಮಾನತೆ, ಹಸಿವು ಇವೆಲ್ಲವೂ ಜನರ ಆಸಕ್ತಿಯನ್ನು ಸೆಳೆಯಬಲ್ಲಂತಹ ಪದಗಳಾಗಿದ್ದವು. ಈಗಲೂ ಕನರ್ಾಟಕದಲ್ಲಿ ಅನ್ನ ಭಾಗ್ಯವನ್ನು ಸಮಥರ್ಿಸಿಕೊಳ್ಳಲು ಇದೇ ಬಡತನ, ಹಸಿವು ಪದಗಳನ್ನು ಬಳಸಲಾಗುತ್ತದೆ. ಮೋದಿ ವಿಕಾಸದ ಮಾತುಗಳನ್ನಾಡುತ್ತಾ ಎಡಪಂಥೀಯರ ಶಕ್ತಿಯಾಗಿದ್ದ ಈ ಪದಗಳನ್ನೆಲ್ಲಾ ಕಿತ್ತುಕೊಂಡುಬಿಟ್ಟರು. ಸ್ವಾವಲಂಬಿಯಾದ ತರುಣನ ಬಡತನವೂ ದೂರವಾಯಿತು, ಹಸಿವೂ ಇಲ್ಲವಾಯಿತು. ಸಹಜವಾಗಿಯೇ ಬೆವರು ಸುರಿಸಿ ಗಳಿಸಿದ ಹಣದಿಂದ ಆತ ಸಮಾನತೆಯನ್ನು ಪಡೆದುಕೊಂಡುಬಿಟ್ಟ. ಬೇರೆ ಮಾರ್ಗ ಕಾಣದೇ ಎಡಪಂಥೀಯರು ತಮ್ಮ ಅನ್ನ ಗಳಿಕೆಗಾಗಿ ಹಸುವನ್ನು, ಸೈನ್ಯವನ್ನು ಕೊನೆಗೆ ಮೋದಿಯನ್ನೂ ಬಳಸಲಾರಂಭಿಸಿದರು.

ಕಳೆದ ವರ್ಷ ಮೇ ತಿಂಗಳಲ್ಲಿ ನ್ಯೂಸ್ 18 ನ ಸುದ್ದಿ ನಿಮರ್ಾಪಕಿ ಪಲ್ಲವಿ ಘೋಷ್ ‘ಉತ್ತರ ಪ್ರದೇಶದಲ್ಲಿ ದನದ ಮಾಂಸ ತಿಂದುದಕ್ಕಾಗಿ ಹೆಣ್ಣುಮಗಳೊಬ್ಬಳನ್ನು ಸಾಮೂಹಿಕವಾಗಿ ಅತ್ಯಾಚಾರಗೈಯ್ಯಲಾಗಿದೆ’ ಎಂದು ಟ್ವೀಟ್ ಮಾಡಿದ್ದಳು. ಅದಾದ ಸ್ವಲ್ಪ ಹೊತ್ತಿನಲ್ಲಿಯೇ ಉತ್ತರ ಪ್ರದೇಶದ ಪೊಲೀಸರು ಆ ಟ್ವೀಟಿಗೆ ಪ್ರತ್ಯುತ್ತರಿಸಿ ‘ಅಂಥದ್ದೇನೂ ನಮ್ಮ ಗಮನಕ್ಕೆ ಬಂದಿಲ್ಲ. ದಯವಿಟ್ಟು ಹೆಚ್ಚಿನ ಮಾಹಿತಿಯನ್ನು ನಮ್ಮೊಂದಿಗೆ ಹಂಚಿಕೊಳ್ಳಿ’ ಎಂದು ಹೇಳಿದಾಗ ಆಕೆ ನಾಪತ್ತೆಯಾಗಿಬಿಟ್ಟಿದ್ದಳು! ಸಾಗರಿಕಾ ಘೋಷ್ ಕೂಡಾ ‘ದೇಶದಾದ್ಯಂತ ಮುಸಲ್ಮಾನರನ್ನು ಬರ್ಬರವಾಗಿ ಕೊಲ್ಲಲಾಗುತ್ತಿದೆ. ಕೊಲ್ಲುವವನ ವಿರುದ್ಧ ಯಾವ ನ್ಯಾಯವೂ ನಡೆಯುತ್ತಿಲ್ಲ. ಕೇಂದ್ರ ಸಕರ್ಾರ ಎಚ್ಚೆತ್ತುಕೊಳ್ಳಬೇಕು’ ಎಂದು ಟ್ವೀಟ್ ಮಾಡಿದ್ದರು. ಆದರೆ ಆ ಬಗೆಯ ಘಟನೆಗಳು ಎಲ್ಲಿಯೂ ನಡೆದೇ ಇರಲಿಲ್ಲ. ಇದು ದೇಶದಾದ್ಯಂತ ದಂಗೆಯೆಬ್ಬಿಸಲು ಆಕೆ ಮಾಡಿದ ಸಂಚಾಗಿತ್ತು ಅಷ್ಟೇ. ಎಲ್ಲರೂ ತಿರುಗಿ ಬಿದ್ದ ಮೇಲೆ 18 ಗಂಟೆಗಳಲ್ಲಿ ಆ ಟ್ವೀಟನ್ನು ಅಳಿಸಿ ಹಾಕಿದ ಸಾಗರಿಕಾ ಘೋಷ್ ‘ಯಾರ ಮನಸ್ಸಿಗಾದರೂ ನೋವಾಗಿದ್ದರೆ ಕ್ಷಮಿಸಿಬಿಡಿ. ಆದರೆ, ನಾನಂತೂ ಕೋಮುವಾದಿ ಕದನಗಳ ಮೇಲೆ ಒಂದು ಕಣ್ಣಿಟ್ಟಿರುತ್ತೇನೆ’ ಎಂದು ಟ್ವೀಟ್ ಮಾಡಿದ್ದರು. ಮಹೇಶ್ ವಿಕ್ರಮ್ ಹೆಗ್ಡೆಯ ಒಂದು ಸಾಮಾನ್ಯ ಟ್ವೀಟನ್ನು ಸಮಾಜ ಕಂಟಕವೆಂದು ಕರೆದಿರುವ ಸಿದ್ದರಾಮಯ್ಯನವರಿಗೆ ಸಾಗರಿಕಾ ಘೋಷ್ರ ಟ್ವೀಟಿಗೆ ಪ್ರತಿಕ್ರಿಯಿಸಬೇಕು ಎಂದೂ ಎನಿಸಿರಲಿಲ್ಲವಲ್ಲ! ಹೌದು. ಅದೂ ಸರಿಯೇ ಆ ಟ್ವೀಟಿಗೂ ಸಿದ್ದರಾಮಯ್ಯನವರಿಗೂ ಸಂಬಂಧವೇ ಇಲ್ಲ. ಆದರೆ ಇದೇ ಸಿದ್ದರಾಮಯ್ಯನವರು ಗುಜರಾತಿನಲ್ಲಿ ಕುದುರೆಯನ್ನು ಮನೆಯಲ್ಲಿಟ್ಟುಕೊಂಡಿದ್ದಕ್ಕೆ ದಲಿತನ ಹತ್ಯೆಯಾಗಿದೆಯೆಂಬ ಸುಳ್ಳು ಸುದ್ದಿಯನ್ನು ಉಲ್ಲೇಖಿಸಿ ನರೇಂದ್ರ ಮೋದಿಯವರ ಗುಜರಾತ್ ಮಾಡೆಲ್ಲನ್ನು ಟೀಕಿಸಿದ್ದರಲ್ಲ! ಅದು ಸುಳ್ಳು ಸುದ್ದಿಯೆಂದು ಗೊತ್ತಾದ ಮೇಲೂ ಕ್ಷಮೆ ಕೇಳದೇ ಭಂಡತನ ತೋರಿದ್ದರಲ್ಲ!


ಇದೇ ಮೊದಲೇನಲ್ಲ. ಕಾಂಗ್ರೆಸ್ಸಿನ ಸಾಮಾಜಿಕ ಜಾಲತಾಣಗಳ ಮುಖ್ಯಸ್ಥೆಯಾಗಿರುವಂತಹ ರಮ್ಯಾ ತಮ್ಮೆಲ್ಲಾ ಕಾರ್ಯಕರ್ತರಿಗೂ ಪ್ರತಿಯೊಬ್ಬರೂ ಎರಡು-ಮೂರಾದರೂ ಫೇಕ್ ಅಕೌಂಟುಗಳನ್ನು ಇಟ್ಟುಕೊಳ್ಳಬೇಕೆಂದು ಹೇಳಿದ್ದು ಜಾಲತಾಣಗಳಲ್ಲಿ ವೈರಲ್ ಆಗಿತ್ತು. ಈ ಫೇಕ್ ಅಕೌಂಟುಗಳನ್ನು ಸತ್ಯ ಹೇಳಲಂತೂ ಯಾರೂ ಬಳಸಲಾರರು ಎಂಬುದು ಎಲ್ಲರಿಗೂ ಗೊತ್ತಿರುವ ಸಂಗತಿಯೇ. ಆಗೆಲ್ಲಾ ಮೌನಕ್ಕೆ ಶರಣಾಗಿದ್ದ ಸಿದ್ದರಾಮಯ್ಯನವರು ಈಗ ತಿರುಗಿ ಬಿದ್ದಿದ್ದಾರೆ! ಹೇಗಾದರೂ ಮಾಡಿ ಹರಡುತ್ತಿರುವ ಮೋದಿಯವರ ಪ್ರಭೆಯನ್ನು ತಡೆಯಬೇಕೆಂಬುದಷ್ಟೇ ಅವರ ಪ್ರಯತ್ನ. ಆದರೆ ಒಂದಂತೂ ಸತ್ಯ. ಜ್ವಾಲೆಯನ್ನು ಮುಚ್ಚಲು ಪ್ರಯತ್ನಿಸಿದಷ್ಟೂ ಅದು ಆವರಿಸಿಕೊಳ್ಳುತ್ತದೆ, ಸುಟ್ಟು ಭಸ್ಮ ಮಾಡುತ್ತದೆ.

ಮೋದಿ ಬೆಂಬಲಿಗರ ವಿರುದ್ಧ ಫೇಕ್ನ್ಯೂಸ್ನ ಅಸ್ತ್ರ ಪ್ರಯೋಗಿಸಿ ಸಿದ್ದರಾಮಯ್ಯನವರು ಜೈಲಿಗೆ ತಳ್ಳಿದಾಗ ಕುಣಿದಾಡಿದ ಕಾಂಗ್ರೆಸ್ಸು ಮತ್ತು ಅದರ ಬೆಂಬಲಿಗರು ಒಟ್ಟಾರೆ ಫೇಕ್ನ್ಯೂಸ್ಗಳ ವಿರುದ್ಧ, ಅದನ್ನು ಹುಟ್ಟು ಹಾಕುವವರ ವಿರುದ್ಧ ಕಾನೂನು ತರುವೆನೆಂದು ಕೇಂದ್ರ ಸಕರ್ಾರ ಹೊರಟಾಗ ತಡಬಡಾಯಿಸಿಬಿಟ್ಟರಲ್ಲ! ಪ್ರೆಸ್ ಕೌನ್ಸಿಲ್ ಆಫ್ ಇಂಡಿಯಾ ಮತ್ತು ನ್ಯೂಸ್ ಬ್ರಾಡ್ಕ್ಯಾಸ್ಟರ್ಸ್ ಅಸೋಸಿಯೇಷನ್ ಇದರಡಿಯಲ್ಲೇ ವಿಚಾರಣೆ ನಡೆಸಿ ಅಪರಾಧ ಸಾಬೀತಾದರೆ ಅಂತಹ ಪತ್ರಕರ್ತರಿಗೆ ನೀಡಿದ ಸಕರ್ಾರಿ ಮಾನ್ಯತೆಯನ್ನು ಆರು ತಿಂಗಳಿಂದ ಹಿಡಿದು ಶಾಶ್ವತವಾಗಿ ತೆಗೆದುಹಾಕುವ ಕಾನೂನಿಗೆ ಪಟ್ಟಾಗಿ ವಿರೋಧಿಸಿದರಲ್ಲಾ! ಏಕೆಂದರೆ ಹಾಗೆ ಮಾಡಿದರೆ ಕಾಂಗ್ರೆಸ್ಸನ್ನು ಬೆಂಬಲಿಸುವ ಅನೇಕ ಪತ್ರಕರ್ತರು ತಾವು ಬಿತ್ತಿದ ಸುಳ್ಳು ಸುದ್ದಿಗಳಿಗಾಗಿ ಮಾನ್ಯತೆ ಕಳೆದುಕೊಳ್ಳುವುದಿರಲಿ ಜೀವಾವಧಿ ಜೈಲಿನಲ್ಲಿ ಕಾಲ ಕಳೆಯಬೇಕಾದೀತು!


